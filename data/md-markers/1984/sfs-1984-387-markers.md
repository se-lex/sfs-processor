---
beteckning: "1984:387"
rubrik: Polislag
departement: Justitiedepartementet
utfardad_datum: 1984-06-07
ikraft_datum: 1984-10-01
publicerad_datum: 2025-12-15
forarbeten: - "PROP 1983/84:111"
  - "JUU 1983/84:27"
  - "RSKR 1983/84:331"
pdf_url: https://svenskforfattningssamling.se/sites/default/files/sfs/1984-06/SFS1984-387.pdf
andringsforfattningar:
  - beteckning: "1984:721"
    rubrik: Förordning om ikraftträdande av polislagen
    ikraft_datum: 1984-10-01
    anteckningar: ikrafttr.
  - beteckning: "1986:656"
    rubrik: Lag om ändring i polislagen
    ikraft_datum: 1987-06-01
    anteckningar: ändr. 23 §
  - beteckning: "1987:577"
    rubrik: Lag om ändring i polislagen
    ikraft_datum: 1987-07-01
    anteckningar: "ändr. 19 §, rubr. närmast före 19 §"
  - beteckning: "1988:446"
    rubrik: Lag om ändring i polislagen
    ikraft_datum: 1988-07-01
    anteckningar: ändr. 23 §
  - beteckning: "1989:445"
    rubrik: Lag om ändring i polislagen
    ikraft_datum: 1989-07-01
    anteckningar: ändr. 7 §
  - beteckning: "1989:128"
    rubrik: Lag om ändring i polislagen
    ikraft_datum: 1989-07-01
    anteckningar: ändr. 5 §
  - beteckning: "1990:997"
    rubrik: Lag om ändring i polislagen
    ikraft_datum: 1991-01-01
    anteckningar: ändr. 6 §; ny 5 a §
  - beteckning: "1991:140"
    rubrik: Lag om ändring i polislagen
    ikraft_datum: 1991-04-30
    anteckningar: "ändr. 12, 16 §§"
  - beteckning: "1991:665"
    rubrik: Lag om ändring i polislagen
    ikraft_datum: 1991-07-01
    anteckningar: ändr. 20 §
  - beteckning: "1993:1412"
    rubrik: Lag om ändring i polislagen
    ikraft_datum: 1994-01-01
    anteckningar: ändr. 19 §
  - beteckning: "1994:264"
    rubrik: Lag om ändring i polislagen
    ikraft_datum: 1994-07-01
    anteckningar: "nya 7 a §, rubr. närmast före 7 a §"
  - beteckning: "1994:1051"
    rubrik: Lag om ändring i lagen om ändring i polislagen
    ikraft_datum: 1994-10-01
    anteckningar: "ändr. 7 a § i 1994:264"
  - beteckning: "1994:1734"
    rubrik: Lag om ändring i polislagen
    ikraft_datum: 1995-07-01
    anteckningar: "upph. 5 p övergångsbest. till 1984:387"
  - beteckning: "1996:1437"
    rubrik: Lag om ändring i polislagen
    ikraft_datum: 1997-01-01
    anteckningar: ändr. 5 §
  - beteckning: "1998:27"
    rubrik: Lag om ändring i polislagen
    ikraft_datum: 1998-04-01
    anteckningar: "nuvarande 22, 23, 24 §§ betecknas 23, 29, 30 §§, rubr, närmast före nuvarande 22, 23 §§ sätts närmast före de nya 23, 29 §§; ändr. 9, 10, 17 §§, den nya 29 §, rubr. före 11 §; nya 10 a, 13 a, 13 b, 13 c, 22, 24, 25, 26, 27, 28 §§, rubr. närmast före 25, 27 §§"
  - beteckning: "1998:600"
    rubrik: Lag om ändring i polislagen
    ikraft_datum: 1999-01-01
    anteckningar: ny 23 a §
  - beteckning: "1998:1555"
    rubrik: Lag om ändring i polislagen
    ikraft_datum: 1999-01-01
    anteckningar: "upph. 6 §, rubr. närmast före 4, 6, 7 §§; ändr. 4, 5, 5 a §§"
  - beteckning: "1999:329"
    rubrik: Lag om ändring i polislagen
    ikraft_datum: 1999-07-01
    anteckningar: ändr. 10 §
  - beteckning: "2002:577"
    rubrik: Lag om ändring i polislagen
    ikraft_datum: 2003-05-01
    anteckningar: "ändr. 10, 22 §§"
  - beteckning: "2003:413"
    rubrik: Lag om ändring i polislagen
    ikraft_datum: 2003-07-01
    anteckningar: ändr. 3 §
  - beteckning: "2003:858"
    rubrik: Lag om ändring i polislagen
    ikraft_datum: 2004-01-01
    anteckningar: ändr. 19 §
  - beteckning: "2004:1032"
    rubrik: Lag om ändring i polislagen
    ikraft_datum: 2005-01-01
    anteckningar: "nya 24 a, 24 b, 24 c, 24 d §§"
  - beteckning: "2004:1356"
    rubrik: Lag om ändring i polislagen
    ikraft_datum: 2005-02-01
    anteckningar: ändr. 5 a §
  - beteckning: "2005:469"
    rubrik: Lag om ändring i polislagen
    ikraft_datum: 2005-07-01
    anteckningar: ny 12 a §
  - beteckning: "2006:387"
    rubrik: Lag om ändring i polislagen
    ikraft_datum: 2006-07-01
    anteckningar: ny 20 a §
  - beteckning: "2006:515"
    rubrik: Lag om ändring i polislagen
    ikraft_datum: 2006-07-01
    anteckningar: ny 2 a §
  - beteckning: "2008:70"
    rubrik: Lag om ändring i polislagen
    ikraft_datum: 2008-04-01
    anteckningar: ändr. 29 §; ny 17 a §
  - beteckning: "2008:326"
    rubrik: Lag om ändring i polislagen
    ikraft_datum: 2008-07-01
    anteckningar: ändr. 29 §
  - beteckning: "2008:378"
    rubrik: Lag om ändring i polislagen
    ikraft_datum: 2008-07-01
    anteckningar: ändr. 27 §
  - beteckning: "2009:389"
    rubrik: Lag om ändring i polislagen
    ikraft_datum: 2009-07-01
    anteckningar: "ändr. 13 c, 15, 23 §§"
  - beteckning: "2010:620"
    rubrik: Lag om ändring i polislagen
    ikraft_datum: 2011-04-01
    anteckningar: ändr. 10 a §
  - beteckning: "2012:802"
    rubrik: Lag om ändring i polislagen
    ikraft_datum: 2013-01-01
    anteckningar: ändr. 12 §
  - beteckning: "2014:588"
    rubrik: Lag om ändring i polislagen
    ikraft_datum: 2015-01-01
    anteckningar: "upph. 5, 5 a, 7 §§, rubr. närmast före 4, 7 a §§; nuvarande 3, 7 a §§ betecknas 6, 5 §§; ändr. 1, 2, 2 a, 4, den nya 5, den nya 6, 10 a, 11, 13 b, 13 c, 15, 16, 17 a, 20, 23, 23 a, 24, 24 d, 25, 26, 29 §§, rubr. närmast före 3 § sätts närmast före nya 6 §; nya 2 b, 3 §§"
  - beteckning: "2015:447"
    rubrik: Lag om ändring i polislagen
    ikraft_datum: 2015-08-01
    anteckningar: "ny 7 §, rubr. närmast före 7 §"
  - beteckning: "2017:137"
    rubrik: Lag om ändring i polislagen
    ikraft_datum: 2017-04-01
    anteckningar: ny 29 a §
  - beteckning: "2018:1186"
    rubrik: Lag om ändring i polislagen
    ikraft_datum: 2018-08-01
    anteckningar: ändr. 25 §
  - beteckning: "2018:1701"
    rubrik: om ändring i polislagen
    ikraft_datum: 2019-01-01
    anteckningar: ändr. 26 §
  - beteckning: "2019:37"
    rubrik: Lag om ändring i polislagen
    ikraft_datum: 2019-04-01
    anteckningar: "ändr. 20 a, 29 §§"
  - beteckning: "2018:586"
    rubrik: Lag om ändring i polislagen
    ikraft_datum: 2019-04-01
    anteckningar: ändr. 3 §
  - beteckning: "2020:1050"
    rubrik: Lag om ändring i polislagen
    ikraft_datum: 2021-01-01
    anteckningar: ny 19 a §
  - beteckning: "2021:1013"
    rubrik: Lag om ändring i polislagen
    ikraft_datum: 2021-12-01
    anteckningar: ny 20 b §
  - beteckning: "2022:318"
    rubrik: Lag om ändring i polislagen
    ikraft_datum: 2022-06-01
    anteckningar: "ändr. 10, 20, 27 §§"
  - beteckning: "2022:1596"
    rubrik: Lag om ändring i polislagen
    ikraft_datum: 2023-01-01
    anteckningar: ändr. 23 a §; ny 23 b §
  - beteckning: "2023:425"
    rubrik: Lag om ändring i polislagen
    ikraft_datum: 2024-01-01
    anteckningar: ändr. 29 §
  - beteckning: "2024:200"
    rubrik: Lag om ändring i polislagen
    ikraft_datum: 2024-04-25
    anteckningar: "ändr. 27 §; nya 22 a, 22 b, 22 c, 22 d, 22 e, 22 f §§, rubr. närmast före 22 a §"
  - beteckning: "2024:223"
    rubrik: Lag om ändring i polislagen
    ikraft_datum: 2024-04-30
    anteckningar: ny 28 a §
  - beteckning: "2024:725"
    rubrik: Lag om ändring i polislagen
    ikraft_datum: 2024-11-07
    anteckningar: "ändr. 19 a, 29 §§"
  - beteckning: "2024:809"
    rubrik: Lag om ändring i polislagen
    ikraft_datum: 2024-11-08
    anteckningar: "ändr. 19, 20 a, 20 b §§"
  - beteckning: "2025:407"
    rubrik: Lag om ändring i polislagen
    ikraft_datum: 2025-07-01
    anteckningar: ändr. 6 §
  - beteckning: "2025:1491"
    rubrik: Lag om ändring i polislagen
    ikraft_datum: 2026-01-15
    anteckningar: ändr. 6 §
  - beteckning: "2025:1064"
    rubrik: Lag om ändring i polislagen
    ikraft_datum: 2026-07-01
    anteckningar: "ändr. 10, 28, 28 a §§"
  - beteckning: "2024:224"
    rubrik: Lag om ändring i polislagen
    ikraft_datum: 2029-04-30
    anteckningar: upph. 28 a §
---
<article selex:utfardad_datum="1984-06-07" selex:ikraft_datum="1984-10-01">

# Polislag

<section id="allmänna-bestämmelser">

## Allmänna bestämmelser

</section>
<section id="polisverksamhetens-ändamål">

## Polisverksamhetens ändamål

<section id="1" class="paragraf">

### 1 §

Som ett led i samhällets verksamhet för att främja rättvisa och trygghet ska polisens arbete syfta till att upprätthålla allmän ordning och säkerhet samt att i övrigt tillförsäkra allmänheten skydd och annan hjälp.

Polisverksamhet bedrivs av Polismyndigheten och Säkerhetspolisen. Lag ([2014:588](https://selex.se/eli/sfs/2014/588)).

</section>

</section>
<section id="polisens-uppgifter">

## Polisens uppgifter

<section id="2" class="paragraf">

### 2 §

Till Polismyndighetens uppgifter hör att

1. förebygga, förhindra och upptäcka brottslig verksamhet och andra störningar av den allmänna ordningen eller säkerheten, 2. övervaka den allmänna ordningen och säkerheten och ingripa när störningar har inträffat,

3. utreda och beivra brott som hör under allmänt åtal,

4. lämna allmänheten skydd, upplysningar och annan hjälp, när sådant bistånd lämpligen kan ges av polisen,

5. fullgöra den verksamhet som ankommer på Polismyndigheten enligt särskilda bestämmelser. Lag ([2014:588](https://selex.se/eli/sfs/2014/588)).

</section>
<section id="2a" class="paragraf">

### 2 a §

Polismyndigheten får bedriva särskilt personsäkerhetsarbete i fråga om vittnen och andra hotade personer. Regeringen får meddela föreskrifter om sådant säkerhetsarbete. I sådana föreskrifter får det anges att även andra myndigheter får bedriva särskilt personsäkerhetsarbete. Lag ([2014:588](https://selex.se/eli/sfs/2014/588)).

</section>
<section id="2b" class="paragraf">

### 2 b §

Inom Polismyndigheten ska det finnas

1. en avdelning som på nationell nivå leder och samordnar viss polisverksamhet (Nationella operativa avdelningen),

2. en avdelning som ansvarar för handläggningen av ärenden om brott av polisanställda, åklagare och domare (Avdelningen för särskilda utredningar), och

3. en avdelning som har ett nationellt ansvar för myndighetens forensiska verksamhet, utför undersökningar och bedriver forskning inom detta område (Nationellt forensiskt centrum). Lag ([2014:588](https://selex.se/eli/sfs/2014/588)).

</section>
<section id="3" class="paragraf">

### 3 §

Till Säkerhetspolisens uppgifter hör att

1. förebygga, förhindra och upptäcka brottslig verksamhet som innefattar brott mot rikets säkerhet eller terrorbrott,

2. utreda och beivra sådana brott som anges i 1 eller som följer av 5,

3. fullgöra uppgifter i samband med personskydd av den centrala statsledningen och andra som regeringen eller Säkerhetspolisen bestämmer,

4. fullgöra uppgifter enligt säkerhetsskyddslagen ([2018:585](https://selex.se/eli/sfs/2018/585)),

5. leda annan polisverksamhet om regeringen föreskriver det och i övrigt bedriva sådan verksamhet som framgår av lag eller förordning eller som regeringen uppdragit åt Säkerhetspolisen att i särskilda hänseenden ansvara för.

När Säkerhetspolisen leder polisverksamhet enligt första stycket ska det som i lag eller annan författning föreskrivs om Polismyndigheten i tillämpliga delar gälla Säkerhetspolisen. Lag ([2018:586](https://selex.se/eli/sfs/2018/586)).

</section>
<section id="4" class="paragraf">

### 4 §

En polisman är tjänsteman vid Polismyndigheten eller Säkerhetspolisen, om regeringen inte föreskriver något annat. Regeringen bestämmer vad som avses med polisman. Lag ([2014:588](https://selex.se/eli/sfs/2014/588)).

</section>
<section id="5" class="paragraf">

### 5 §

En arbetstagare som är anställd vid Säkerhetspolisen får förflyttas till en annan statlig anställning enligt de närmare föreskrifter som regeringen meddelar. En sådan arbetstagare som är polisman får förflyttas endast till en annan anställning som polisman.

Förflyttning enligt första stycket till en anställning vid en myndighet inom något annat verksamhetsområde får ske endast om arbetsuppgifterna är likartade eller arbetstagaren med hänsyn till sin utbildning är lämpad för anställningen.

I mål eller ärenden om förflyttning ska [36 §](#36) andra stycket, 37 och [39 §](#39)§ lagen ([1994:260](https://selex.se/eli/sfs/1994/260)) om offentlig anställning tillämpas. Lag ([2014:588](https://selex.se/eli/sfs/2014/588)).

</section>
<section id="5a" class="paragraf" selex:status="upphavd" selex:upphavd="true">

### 5 a §

Har upphävts genom lag ([2014:588](https://selex.se/eli/sfs/2014/588)).

</section>

</section>
<section id="samverkan-med-andra-myndighete">

## Samverkan med andra myndigheter och organisationer

<section id="6" class="paragraf" selex:status="upphord" selex:upphor_datum="2026-01-15">

### 6 §

Polismyndigheten och Säkerhetspolisen ska samarbeta med varandra och med åklagarmyndigheterna.

Polismyndigheten ska fortlöpande samarbeta med myndigheterna inom socialtjänsten och snarast underrätta dessa om förhållanden som bör föranleda någon åtgärd av dem. Bestämmelser om skyldighet att anmäla till socialnämnden att ett barn kan behöva nämndens skydd finns i [19 kap. 1 § socialtjänstlagen](https://selex.se/eli/sfs/2001/453#kap19.1) ([2025:400](https://selex.se/eli/sfs/2025/400)).

Polismyndigheten och Säkerhetspolisen ska också samarbeta med andra myndigheter och organisationer vilkas verksamhet berör polisverksamheten.

Andra myndigheter ska ge polisen stöd i dess arbete. Lag ([2025:407](https://selex.se/eli/sfs/2025/407)).

</section>
<section id="6" class="paragraf" selex:status="ikraft" selex:ikraft_datum="2026-01-15">

### 6 §

Polismyndigheten och Säkerhetspolisen ska samarbeta med varandra och med åklagarmyndigheterna.

Polismyndigheten ska fortlöpande samarbeta med myndigheterna inom socialtjänsten och snarast underrätta dessa om förhållanden som bör föranleda någon åtgärd av dem.

Bestämmelser om skyldigheten att vid kännedom eller misstanke om att ett barn far illa genast anmäla det till socialnämnden finns i [19 kap. 1 § socialtjänstlagen](https://selex.se/eli/sfs/2001/453#kap19.1) ([2025:400](https://selex.se/eli/sfs/2025/400)).

Polismyndigheten och Säkerhetspolisen ska också samarbeta med andra myndigheter och organisationer vilkas verksamhet berör polisverksamheten.

Andra myndigheter ska ge polisen stöd i dess arbete. Lag ([2025:1491](https://selex.se/eli/sfs/2025/1491)).

</section>

</section>
<section id="jäv">

## Jäv

<section id="7" class="paragraf">

### 7 §

Om det för en polisman eller annan anställd vid Polismyndigheten eller Säkerhetspolisen finns omständigheter som enligt [4 kap. 13 § rättegångsbalken](https://selex.se/eli/sfs/1942/740#kap4.13) skulle utgöra jäv mot domare, får tjänstemannen inte besluta om eller vidta en åtgärd i brottsbekämpande verksamhet. Jäv får dock inte grundas på en åtgärd som tjänstemannen har vidtagit på tjänstens vägnar eller en gärning som har förövats mot honom eller henne i eller för hans eller hennes tjänst.

En polisman eller annan anställd vid Polismyndigheten eller Säkerhetspolisen får inte besluta om eller vidta en åtgärd i ordningshållande verksamhet om

1. frågan angår honom eller henne själv eller hans eller hennes make, förälder, barn eller syskon eller någon annan närstående eller om åtgärden kan väntas medföra synnerlig nytta eller skada för honom eller henne själv eller någon närstående,

2. han eller hon eller någon närstående som anges i 1 är ställföreträdare för den som åtgärden rör eller för någon som kan vänta synnerlig nytta eller skada av åtgärden, eller

3. det i övrigt finns någon särskild omständighet som är ägnad att rubba förtroendet till hans eller hennes opartiskhet.

Om åtgärden är så brådskande att den inte utan fara kan skjutas upp, får den beslutas eller vidtas trots det som sägs i första och andra styckena.

En fråga om jäv prövas av respektive myndighet. Lag ([2015:447](https://selex.se/eli/sfs/2015/447)).

</section>
<section id="7a" class="paragraf">

### 7 a §

Ny beteckning [5 §](#5) genom lag ([2014:588](https://selex.se/eli/sfs/2014/588)).

</section>

</section>
<section id="allmänna-principer-för-polisin">

## Allmänna principer för polisingripanden

<section id="8" class="paragraf">

### 8 §

En polisman som har att verkställa en tjänsteuppgift skall under iakttagande av vad som föreskrivs i lag eller annan författning ingripa på ett sätt som är försvarligt med hänsyn till åtgärdens syfte och övriga omständigheter. Måste tvång tillgripas, skall detta ske endast i den form och den utsträckning som behövs för att det avsedda resultatet skall uppnås.

Ett ingripande som begränsar någon av de grundläggande fri- och rättigheter som avses i [2 kap. regeringsformen](https://selex.se/eli/sfs/1974/152) får ej grundas enbart på bestämmelserna i första stycket.

</section>

</section>
<section id="rapporteringsskyldighet">

## Rapporteringsskyldighet

<section id="9" class="paragraf">

### 9 §

När en polisman får kännedom om ett brott som hör under allmänt åtal, skall han lämna rapport om det till sin förman så snart det kan ske.

En polisman får lämna rapporteftergift om brottet med hänsyn till omständigheterna i det särskilda fallet är obetydligt och det är uppenbart att brottet inte skulle föranleda annan påföljd än böter. Lag ([1998:27](https://selex.se/eli/sfs/1998/27)).

</section>

</section>
<section id="vissa-befogenheter-för-polismä">

## Vissa befogenheter för polismännen

</section>
<section id="användning-av-våld">

## Användning av våld

<section id="10" class="paragraf" selex:status="upphord" selex:upphor_datum="2026-07-01">

### 10 §

En polisman får, i den mån andra medel är otillräckliga och det med hänsyn till omständigheterna är försvarligt, använda våld för att genomföra en tjänsteåtgärd, om

1. han eller hon möts med våld eller hot om våld,

2. någon som ska häktas, anhållas eller annars med laga stöd berövas friheten försöker undkomma eller polismannen annars möts av motstånd när han eller hon ska verkställa ett sådant frihetsberövande,

3. det är fråga om att avvärja en straffbelagd handling eller en fara för liv, hälsa eller värdefull egendom eller för omfattande skada i miljön,

4. polismannen med laga stöd ska avvisa eller avlägsna någon från ett visst område eller utrymme, eller verkställa eller biträda vid kroppsvisitation, kroppsbesiktning eller någon annan liknande åtgärd, vid beslag eller något annat omhändertagande av egendom eller vid sådan husrannsakan som avses i rättegångsbalken eller vid genomsökning på distans,

5. polismannen med laga stöd ska stoppa ett fordon eller något annat transportmedel eller ska kontrollera ett fordon eller ett fordons last,

6. polismannen annars med laga stöd ska bereda sig tillträde till, spärra av, tillstänga eller utrymma en byggnad, ett rum eller ett område, eller biträda någon i myndighetsutövning med en sådan eller någon annan liknande åtgärd eller vid exekutiv förrättning enligt vad som är föreskrivet om det, eller

7. åtgärden i något annat fall är oundgängligen nödvändig för den allmänna ordningens eller säkerhetens upprätthållande och det är uppenbart att den inte kan genomföras utan våld.

I fall som avses i första stycket 4 och 6 får våld mot person brukas endast om polismannen eller den som han eller hon biträder möts av motstånd.

Om rätt att i vissa fall bruka våld finns i övrigt föreskrifter i [24 kap. brottsbalken](https://selex.se/eli/sfs/1962/700). Lag ([2022:318](https://selex.se/eli/sfs/2022/318)).

</section>
<section id="10" class="paragraf" selex:status="ikraft" selex:ikraft_datum="2026-07-01">

### 10 §

En polisman får, i den mån andra medel är otillräckliga och det med hänsyn till omständigheterna är försvarligt, använda våld för att genomföra en tjänsteåtgärd, om

1. polismannen möts med våld eller hot om våld,

2. någon som ska häktas, anhållas eller annars med laga stöd berövas friheten försöker undkomma eller polismannen annars möts av motstånd när han eller hon ska verkställa ett sådant frihetsberövande,

3. det är fråga om att avvärja en straffbelagd handling eller en fara för liv, hälsa eller värdefull egendom eller för omfattande skada i miljön,

4. polismannen med laga stöd ska avvisa eller avlägsna någon från ett visst område eller utrymme, eller verkställa eller biträda vid kroppsvisitation, kroppsbesiktning eller någon annan liknande åtgärd, vid beslag eller något annat omhändertagande av egendom eller vid sådan husrannsakan som avses i rättegångsbalken eller vid genomsökning på distans,

5. polismannen med laga stöd ska stoppa ett fordon eller något annat transportmedel eller ska kontrollera ett fordon eller ett fordons last,

6. polismannen annars med laga stöd ska bereda sig tillträde till, spärra av, tillstänga eller utrymma en byggnad, ett rum eller ett område, eller biträda någon i myndighetsutövning med en sådan eller någon annan liknande åtgärd eller vid exekutiv förrättning enligt vad som är föreskrivet om det, eller

7. åtgärden i något annat fall är oundgängligen nödvändig för den allmänna ordningens eller säkerhetens upprätthållande och det är uppenbart att den inte kan genomföras utan våld.

I fall som avses i första stycket 4 och 6 får våld mot person användas endast om polismannen eller den som han eller hon biträder möts av motstånd.

För polismäns användning av skjutvapen gäller i stället lagen ([2025:1062](https://selex.se/eli/sfs/2025/1062)) om polisens användning av skjutvapen.

Om rätt att i vissa fall använda våld finns i övrigt föreskrifter i [24 kap. brottsbalken](https://selex.se/eli/sfs/1962/700). Lag ([2025:1064](https://selex.se/eli/sfs/2025/1064)).

</section>
<section id="10a" class="paragraf">

### 10 a §

En polisman som omhändertar eller på annat sätt inskränker någons rörelsefrihet får belägga honom eller henne med fängsel

1. om han eller hon uppträder våldsamt och det är absolut nödvändigt med hänsyn till hans eller hennes egen eller någon annans säkerhet till liv eller hälsa, eller

2. vid förflyttning inom en förvaringslokal och vid transport eller annan vistelse utanför en sådan lokal, om det är nödvändigt av säkerhetsskäl. Lag ([2014:588](https://selex.se/eli/sfs/2014/588)).

Tillfälliga omhändertaganden, avlägsnanden m.m.

</section>
<section id="11" class="paragraf">

### 11 §

Har Polismyndigheten eller Säkerhetspolisen enligt en särskild föreskrift befogenhet att besluta att någon ska omhändertas, får en polisman omhänderta honom eller henne i avvaktan på myndighetens beslut, om polismannen finner

1. att föreskrivna förutsättningar för beslut om omhändertagande föreligger och

2. att dröjsmål med omhändertagandet innebär fara för liv eller hälsa eller någon annan fara. Lag ([2014:588](https://selex.se/eli/sfs/2014/588)).

</section>
<section id="12" class="paragraf">

### 12 §

Om någon som kan antas vara under arton år anträffas under förhållanden som uppenbarligen innebär överhängande och allvarlig risk för hans eller hennes hälsa eller utveckling, får han eller hon tas om hand av en polisman för att genom dennes försorg skyndsamt överlämnas till sina föräldrar eller någon annan vårdnadshavare eller till socialnämnden. Vid bedömningen av risken för den unges hälsa eller utveckling ska det beaktas om man kan befara att den unge kan komma att utsättas för brott, involveras i brottslig verksamhet eller skadas genom något annat socialt nedbrytande beteende. Lag ([2012:802](https://selex.se/eli/sfs/2012/802)).

</section>
<section id="12a" class="paragraf">

### 12 a §

Om det finns skälig anledning anta att någon skall omhändertas med stöd av [13 §](#13) lagen ([1988:870](https://selex.se/eli/sfs/1988/870)) om vård av missbrukare i vissa fall och socialnämndens beslut om sådant omhändertagande inte kan avvaktas med hänsyn till att det finns en överhängande och allvarlig risk för att den enskilde kommer till skada, får den enskilde tas om hand av en polisman för att genom dennes försorg skyndsamt överlämnas till sjukhus.

Bestämmelserna i första stycket innebär ingen inskränkning i möjligheterna att omhänderta en person enligt lagen ([1976:511](https://selex.se/eli/sfs/1976/511)) om omhändertagande av berusade personer m.m. Lag ([2005:469](https://selex.se/eli/sfs/2005/469)).

</section>
<section id="13" class="paragraf">

### 13 §

Om någon genom sitt uppträdande stör den allmänna ordningen eller utgör en omedelbar fara för denna, får en polisman, när det är nödvändigt för att ordningen skall kunna upprätthållas, avvisa eller avlägsna honom från visst område eller utrymme. Detsamma gäller om en sådan åtgärd behövs för att en straffbelagd handling skall kunna avvärjas.

Är en åtgärd som avses i första stycket otillräcklig för att det avsedda resultatet skall uppnås, får personen tillfälligt omhändertas.

</section>
<section id="13a" class="paragraf">

### 13 a §

Om någon försöker tränga in på ett område eller i ett utrymme till vilket tillträde har förbjudits med stöd av denna lag eller annan författning, får en polisman avvisa eller avlägsna honom från området eller utrymmet, när det är nödvändigt för att ordningen eller säkerheten skall kunna upprätthållas. Detsamma gäller den som vägrar lämna ett sådant område eller utrymme, eller som inte följer en enligt denna lag meddelad anvisning att följa en viss väg. Lag ([1998:27](https://selex.se/eli/sfs/1998/27)).

</section>
<section id="13b" class="paragraf">

### 13 b §

Har Polismyndigheten med stöd av [2 kap. 22 eller 23 § ordningslagen](https://selex.se/eli/sfs/1993/1617#kap2.22) ([1993:1617](https://selex.se/eli/sfs/1993/1617)) beslutat att ställa in eller upplösa en allmän sammankomst eller en offentlig tillställning, får en polisman avvisa eller avlägsna deltagare och åskådare, om det behövs för att syftet med beslutet ska uppnås. Lag ([2014:588](https://selex.se/eli/sfs/2014/588)).

</section>
<section id="13c" class="paragraf">

### 13 c §

Om en folksamling, som inte är en allmän sammankomst eller offentlig tillställning enligt ordningslagen ([1993:1617](https://selex.se/eli/sfs/1993/1617)), genom sitt uppträdande stör den allmänna ordningen eller utgör en omedelbar fara för denna, får deltagarna i folksamlingen avvisas eller avlägsnas från det område eller utrymme där de befinner sig, om det är nödvändigt för att ordningen ska kunna upprätthållas.

Om en åtgärd enligt första stycket är otillräcklig för att ordningen ska kunna upprätthållas får deltagarna i folksamlingen avlägsnas längre bort från området eller utrymmet än vad som får ske enligt det stycket (utvidgat avlägsnande). Ett utvidgat avlägsnande får inte verkställas på ett sådant sätt att rörelsefriheten för deltagarna inskränks längre tid än två timmar.

En åtgärd enligt första eller andra stycket får vidtas utan föregående beslut av Polismyndigheten endast om det är så brådskande att myndighetens beslut inte kan avvaktas. Lag ([2014:588](https://selex.se/eli/sfs/2014/588)).

</section>
<section id="14" class="paragraf">

### 14 §

Anträffas en okänd person av en polisman och finns det särskild anledning anta att han är efterspanad eller efterlyst och med stöd av lag skall berövas friheten vid anträffandet, får han omhändertas för identifiering, om han vägrar att lämna uppgift om sin identitet eller det finns anledning anta att hans uppgift om denna är oriktig.

</section>
<section id="15" class="paragraf">

### 15 §

Den som har omhändertagits enligt denna lag eller avlägsnats enligt [13 c §](#13c) andra stycket ska underrättas om anledningen till omhändertagandet eller avlägsnandet så snart som möjligt. Den polisman som har verkställt ett omhändertagande ska så skyndsamt som möjligt anmäla åtgärden till sin förman. Har omhändertagandet inte redan upphört ska förmannen omedelbart pröva om det ska bestå.

Innebär förmannens beslut att den som har omhändertagits enligt [11 §](#11) ska hållas kvar eller har ingripandet gjorts med stöd av [12 §](#12), ska förmannen skyndsamt underrätta Polismyndigheten respektive Säkerhetspolisen om omhändertagandet och skälet till detta.

Myndigheten ska snarast möjligt efter ett omhändertagande enligt [11 §](#11) meddela beslut enligt vad som är föreskrivet om detta. Lag ([2014:588](https://selex.se/eli/sfs/2014/588)).

</section>
<section id="16" class="paragraf">

### 16 §

Den som har omhändertagits enligt [11 §](#11) eller enligt [13 §](#13) andra stycket ska förhöras så snart som möjligt.

Har omhändertagandet skett enligt [13 §](#13) andra stycket ska den omhändertagne friges snarast möjligt efter förhöret. Polismyndigheten ska dock skyndsamt överlämna den som är under arton år till hans eller hennes föräldrar, annan vårdnadshavare, en tjänsteman inom socialtjänsten eller någon annan lämplig vuxen person. I avvaktan på detta får den unge hållas kvar. Ingen får dock hållas kvar längre än sex timmar. Bedöms den omhändertagne vara i behov av hjälp eller stöd från samhällets sida, ska Polismyndigheten lämna råd och upplysningar. Om det bedöms lämpligt, ska Polismyndigheten samråda med andra samhällsorgan som svarar för hjälp och stöd av sådant slag.

När någon har omhändertagits enligt [14 §](#14) ska åtgärder för att fastställa hans eller hennes identitet skyndsamt vidtas. Den omhändertagne ska omedelbart friges så snart han eller hon har identifierats. Han eller hon får dock inte hållas kvar längre än sex timmar eller, om det är av synnerlig vikt att han eller hon identifieras, tolv timmar. Lag ([2014:588](https://selex.se/eli/sfs/2014/588)).

</section>
<section id="17" class="paragraf">

### 17 §

Vid omhändertagande enligt denna lag skall tillses att åtgärden inte orsakar den omhändertagne större olägenhet än som är oundviklig med hänsyn till åtgärdens syfte eller väcker onödig uppmärksamhet. Den som har omhändertagits får inte underkastas annan inskränkning i sin frihet än som behövs med hänsyn till ändamålet med åtgärden, ordning eller säkerhet. Den omhändertagne får tas i förvar om det är nödvändigt med hänsyn till ordning eller säkerhet. Den som är under femton år får dock inte tas i förvar. Lag ([1998:27](https://selex.se/eli/sfs/1998/27)).

</section>
<section id="17a" class="paragraf">

### 17 a §

Om den som har omhändertagits enligt denna lag eller enligt sådana särskilda föreskrifter som avses i [11 §](#11) eller som på någon annan grund är skyldig att stanna kvar hos Polismyndigheten eller Säkerhetspolisen begär det eller om det annars finns skäl för det, ska någon av hans eller hennes närmaste anhöriga eller någon annan person som står honom eller henne särskilt nära underrättas om åtgärden. Vid pågående brottsutredning får dock underrättelsen inte lämnas förrän det kan ske utan men för utredningen.

Om den berörde motsätter sig att någon underrättas om åtgärden, får underrättelse lämnas bara om det finns synnerliga skäl.

Underrättelse behöver inte lämnas om åtgärden har upphört. Lag ([2014:588](https://selex.se/eli/sfs/2014/588)).

</section>
<section id="18" class="paragraf">

### 18 §

Skall någon gripas enligt [24 kap. rättegångsbalken](https://selex.se/eli/sfs/1942/740), får han inte omhändertas eller hållas kvar enligt [13 §](#13) andra stycket.

Angående omhändertagande av berusade personer finns bestämmelser i lagen ([1976:511](https://selex.se/eli/sfs/1976/511)) om omhändertagande av berusade personer m. m.

Kroppsvisitation m.m.

</section>
<section id="19" class="paragraf">

### 19 §

En polisman som med laga stöd griper eller annars omhändertar eller avlägsnar någon får i anslutning till ingripandet kroppsvisitera denne i den utsträckning som är nödvändig

1. av säkerhetsskäl för att vapen eller andra farliga föremål ska kunna tas om hand, eller

2. för att hans eller hennes identitet ska kunna fastställas.

En polisman får också kroppsvisitera i den utsträckning det behövs för att söka efter

1. vapen eller andra farliga föremål som är ägnade att användas vid brott mot liv eller hälsa, om det med hänsyn till omständigheterna kan antas att ett sådant föremål kan förverkas enligt [36 kap. 12 § brottsbalken](https://selex.se/eli/sfs/1962/700#kap36.12), eller

2. föremål som är ägnade att användas som hjälpmedel vid brott som innefattar skada på egendom, om det finns särskild anledning att anta att den som avses med åtgärden bär ett sådant föremål med sig och det med hänsyn till omständigheterna kan antas att föremålet kan förverkas enligt [36 kap. 12 § brottsbalken](https://selex.se/eli/sfs/1962/700#kap36.12). Lag ([2024:809](https://selex.se/eli/sfs/2024/809)).

</section>
<section id="19a" class="paragraf">

### 19 a §

En polisman får i samband med ett förhör som hålls i Polismyndighetens, Säkerhetspolisens eller Ekobrottsmyndighetens lokaler kroppsvisitera förhörspersonen, om det är nödvändigt av säkerhetsskäl för att söka efter vapen eller andra farliga föremål. Lag ([2024:725](https://selex.se/eli/sfs/2024/725)).

</section>

</section>
<section id="särskilda-befogenheter-till-hu">

## Särskilda befogenheter till husrannsakan och liknande åtgärder

<section id="20" class="paragraf">

### 20 §

För att söka efter en person som med laga stöd ska omhändertas får en polisman bereda sig tillträde till den eftersöktes bostad eller till något annat hus, rum eller ställe som tillhör eller disponeras av honom eller henne. Detsamma gäller i fråga om en lokal som är tillgänglig för allmänheten. Finns det synnerliga skäl att anta att den eftersökte uppehåller sig hos någon annan, får polismannen bereda sig tillträde även dit. På motsvarande sätt får en polisman bereda sig tillträde till en bostad eller något annat ställe för att söka efter ett föremål som polisen med stöd av lag eller någon annan författning ska omhänderta. Det som nyss har sagts om den eftersökte gäller då i stället föremålets ägare eller innehavare.

För att söka efter någon som har intagits i en kriminalvårdsanstalt efter att ha dömts till fängelse i minst fyra år och som har avvikit får en polisman undersöka transportmedel på viss plats, om den som har avvikit kan antas utgöra en allvarlig fara för någon annans liv eller hälsa eller för rikets säkerhet och det finns särskild anledning att anta att han eller hon kan komma att passera platsen. En polisman har samma befogenhet för att söka efter någon som genomgår psykiatrisk tvångsvård eller som överlämnats till rättspsykiatrisk vård och som avvikit från en sjukvårdsinrättning, om det med hänsyn till omständigheterna finns särskilda skäl att anta att den som har avvikit utgör en allvarlig fara för någon annans liv eller hälsa eller för rikets säkerhet.

En åtgärd som avses i första eller andra stycket får endast i brådskande fall vidtas utan föregående beslut av Polismyndigheten eller Säkerhetspolisen. Endast om det finns särskilda skäl får åtgärden vidtas mellan klockan 21 och 6.

I fråga om husrannsakan för att söka efter föremål som kan tas i beslag eller förvar eller användas vid en genomsökning på distans och för att söka efter den som ska gripas, anhållas eller häktas eller hämtas till förhör eller inställelse vid domstol finns bestämmelser i rättegångsbalken. Lag ([2022:318](https://selex.se/eli/sfs/2022/318)).

</section>
<section id="20a" class="paragraf">

### 20 a §

En polisman får genomsöka ett fordon eller en båt i den utsträckning det behövs för att söka efter vapen eller andra farliga föremål som är ägnade att användas vid brott mot liv eller hälsa, om det med hänsyn till omständigheterna kan antas att ett sådant föremål kan påträffas och förverkas enligt [36 kap. 12 § brottsbalken](https://selex.se/eli/sfs/1962/700#kap36.12). Lag ([2024:809](https://selex.se/eli/sfs/2024/809)).

</section>
<section id="20b" class="paragraf">

### 20 b §

En polisman får bereda sig tillträde till ett gemensamt utrymme i eller i anslutning till ett flerbostadshus i den utsträckning det behövs för att söka efter vapen eller andra farliga föremål som är ägnade att användas vid brott mot liv eller hälsa, om det med hänsyn till omständigheterna kan antas att ett sådant föremål kan påträffas och förverkas enligt [36 kap. 12 § brottsbalken](https://selex.se/eli/sfs/1962/700#kap36.12).

Åtgärden får endast i brådskande fall vidtas utan föregående beslut av Polismyndigheten eller Säkerhetspolisen. Lag ([2024:809](https://selex.se/eli/sfs/2024/809)).

</section>
<section id="21" class="paragraf">

### 21 §

En polisman får också bereda sig tillträde till ett hus, rum eller annat ställe, om det finns anledning anta att någon där har avlidit eller är medvetslös eller annars oförmögen att tillkalla hjälp. En sådan åtgärd får vidtas även när det är nödvändigt för efterspaning av någon som är försvunnen, om denne kan antas behöva hjälp.

</section>
<section id="22" class="paragraf">

### 22 §

En polisman får stoppa ett fordon eller annat transportmedel

1. om det finns anledning att anta att någon som färdas i fordonet har gjort sig skyldig till brott,

2. om det av någon annan anledning behövs för att med laga stöd ingripa mot någon som färdas i fordonet, genom att beröva honom friheten, på annat sätt inskränka hans rörelsefrihet eller underkasta honom kroppsvisitation eller kroppsbesiktning,

3. om det behövs för att med laga stöd genomföra husrannsakan i fordonet eller

4. om det behövs för att reglera trafiken eller för att kontrollera fordon eller förare eller fordons last enligt vad som är särskilt föreskrivet. Lag ([2002:577](https://selex.se/eli/sfs/2002/577)).

</section>

</section>
<section id="särskilda-befogenheter-i-en-sä">

## Särskilda befogenheter i en säkerhetszon

<section id="22a" class="paragraf">

### 22 a §

I en säkerhetszon får en polisman kroppsvisitera en person eller genomsöka ett transportmedel för att söka efter vapen eller andra farliga föremål, i den utsträckning det behövs för att förebygga eller förhindra den brottsliga verksamhet som zonen har införts för att motverka.

Åtgärderna får vidtas endast på allmän plats och i transportmedel på allmän plats. Lag ([2024:200](https://selex.se/eli/sfs/2024/200)).

</section>
<section id="22b" class="paragraf">

### 22 b §

Polismyndigheten får införa en säkerhetszon i ett avgränsat område om

1. det med hänsyn till en konflikt mellan grupper finns en påtaglig risk för brottslig verksamhet som innefattar skjutning eller sprängning i området,

2. zonen är av synnerlig vikt för att förebygga eller förhindra denna brottsliga verksamhet, och

3. skälen för zonen uppväger det intrång eller men i övrigt som den kan innebära för enskilda eller för något annat motstående intresse. Lag ([2024:200](https://selex.se/eli/sfs/2024/200)).

</section>
<section id="22c" class="paragraf">

### 22 c §

Polismyndighetens beslut om en säkerhetszon ska gälla för en viss tid, högst två veckor.

Ett beslut om en säkerhetszon gäller omedelbart, om inte annat anges i beslutet. Lag ([2024:200](https://selex.se/eli/sfs/2024/200)).

</section>
<section id="22d" class="paragraf">

### 22 d §

Polismyndighetens beslut om en säkerhetszon ska vara skriftligt och innehålla uppgift om

1. dagen för beslutet,

2. beslutets innebörd,

3. skälen för beslutet,

4. vilka bestämmelser som har tillämpats,

5. vem som har fattat beslutet, och

6. möjligheten att överklaga beslutet enligt [22 f §](#22f).

Polismyndigheten ska omedelbart publicera beslutet på sin webbplats och informera om det på annat verksamt sätt. Lag ([2024:200](https://selex.se/eli/sfs/2024/200)).

</section>
<section id="22e" class="paragraf">

### 22 e §

Om det inte längre finns skäl för ett beslut om en säkerhetszon, ska Polismyndigheten omedelbart upphäva beslutet. Lag ([2024:200](https://selex.se/eli/sfs/2024/200)).

</section>
<section id="22f" class="paragraf">

### 22 f §

Polismyndighetens beslut om en säkerhetszon får överklagas till allmän förvaltningsdomstol av den som beslutet angår, om det har gått honom eller henne emot. Ett överklagande ska ha kommit in till Polismyndigheten inom två veckor från den dag då beslutet publicerades på Polismyndighetens webbplats.

Prövningstillstånd krävs vid överklagande till kammarrätten. Lag ([2024:200](https://selex.se/eli/sfs/2024/200)).

</section>

</section>
<section id="särskilda-befogenheter-i-den-s">

## Särskilda befogenheter i den skyddande och förebyggande verksamheten

<section id="23" class="paragraf">

### 23 §

Kan det av särskilda skäl anses finnas en risk att något brott, som innebär allvarlig fara för liv eller hälsa eller för omfattande förstörelse av egendom, kommer att förövas på en viss plats, får en polisman i syfte att avvärja brottet eller bereda skydd mot detta, i anslutning till denna plats,

1. bereda sig tillträde till ett hus, rum eller annat ställe för att söka efter sprängmedel, vapen eller något annat farligt föremål,

2. stänga av, utrymma eller förbjuda tillträde till ett hus, rum eller annat ställe, meddela förbud mot att ett visst föremål flyttas eller mot trafik med ett visst kommunikationsmedel eller vidta någon annan sådan åtgärd.

Om det finns allvarlig risk för brott som avses i första stycket, får en polisman för att söka efter ett farligt föremål även kroppsvisitera personer som uppehåller sig på platsen.

En åtgärd som avses i denna paragraf får endast i brådskande fall vidtas utan föregående beslut av Polismyndigheten eller Säkerhetspolisen. Lag ([2014:588](https://selex.se/eli/sfs/2014/588)).

</section>
<section id="23a" class="paragraf">

### 23 a §

Polismyndigheten meddelar förordnande att vara arrestantvakt eller passkontrollant för den som inte är anställd som sådan vid Polismyndigheten och inte heller är polisman. Endast väktare i ett auktoriserat bevakningsföretag får förordnas att, inom ramen för sin anställning i företaget, vara arrestantvakt. Ett förordnande för en arrestantvakt får avse även bevakningsuppdrag utanför förvaringslokalen och rutinmässiga transportuppdrag. I förordnandet ska verksamhetens art och omfattning anges. Förordnandet får återkallas. Lag ([2022:1596](https://selex.se/eli/sfs/2022/1596)).

</section>
<section id="23b" class="paragraf">

### 23 b §

En väktare med ett förordnande som arrestantvakt enligt [23 a §](#23a) får inte obehörigen röja eller utnyttja vad han eller hon på grund av sitt uppdrag har fått veta om

1. en enskilds personliga förhållanden, eller

2. förhållanden av betydelse för rikets säkerhet eller för att utreda och lagföra brott.

I det allmännas verksamhet tillämpas i stället offentlighets- och sekretesslagen ([2009:400](https://selex.se/eli/sfs/2009/400)). Lag ([2022:1596](https://selex.se/eli/sfs/2022/1596)).

</section>
<section id="24" class="paragraf">

### 24 §

I samband med allvarliga störningar av den allmänna ordningen eller säkerheten får Polismyndigheten, om det är nödvändigt för att ordningen eller säkerheten ska kunna upprätthållas, förbjuda tillträde till ett visst område eller utrymme. Detsamma gäller om det finns risk för sådana störningar.

Under samma förutsättningar som anges i första stycket får Polismyndigheten anvisa deltagare i en folksamling att följa en viss väg.

Om det är så brådskande att Polismyndighetens beslut inte kan avvaktas, får en polisman, i avvaktan på myndighetens beslut, meddela sådana förbud och anvisningar som avses i första och andra styckena. Lag ([2014:588](https://selex.se/eli/sfs/2014/588)).

</section>
<section id="24a" class="paragraf">

### 24 a §

Kan det av särskilda skäl anses finnas risk för att brott enligt 4 eller [4 a §](#4a) lagen ([1951:649](https://selex.se/eli/sfs/1951/649)) om straff för vissa trafikbrott kommer att begås, får en polisman, i syfte att förhindra brottet, tillfälligt omhänderta fordonsnycklar eller annat som behövs för färden eller, om så krävs, fordonet.

Om förutsättningarna i första stycket är uppfyllda och om det är nödvändigt för att söka efter sådan egendom som anges där, får en polisman kroppsvisitera den person som kan komma att göra sig skyldig till brottet och genomsöka fordonet. Lag ([2004:1032](https://selex.se/eli/sfs/2004/1032)).

</section>
<section id="24b" class="paragraf">

### 24 b §

En polisman som har beslutat om omhändertagande av egendom med stöd av [24 a §](#24a) skall skyndsamt anmäla det till sin förman. Förmannen skall omedelbart pröva om omhändertagandet skall bestå. Lag ([2004:1032](https://selex.se/eli/sfs/2004/1032)).

</section>
<section id="24c" class="paragraf">

### 24 c §

Ett omhändertagande skall upphöra så snart det inte längre finns skäl för det och får inte vara längre än 24 timmar.

Omhändertagen egendom skall återlämnas till den från vilken egendomen omhändertogs, om det inte finns särskilda skäl att lämna den till någon annan. Lag ([2004:1032](https://selex.se/eli/sfs/2004/1032)).

</section>
<section id="24d" class="paragraf">

### 24 d §

Hämtas inte egendomen när ett omhändertagande har upphört får Polismyndigheten under de förutsättningar som anges i lagen ([1974:1066](https://selex.se/eli/sfs/1974/1066)) om förfarande med förverkad egendom och hittegods m.m. förstöra egendomen eller sälja den för statens räkning.

Den från vilken egendomen omhändertogs ska snarast efter omhändertagandet delges underrättelse om att egendomen kan komma att förstöras eller säljas. Om det är känt att någon annan också berörs av omhändertagandet, ska även han eller hon delges en sådan underrättelse. Lag ([2014:588](https://selex.se/eli/sfs/2014/588)).

</section>

</section>
<section id="uppgifter-från-transportföreta">

## Uppgifter från transportföretag

<section id="25" class="paragraf">

### 25 §

Ett transportföretag som befordrar varor, passagerare eller fordon till eller från Sverige ska på begäran av Polismyndigheten eller Säkerhetspolisen skyndsamt lämna de aktuella uppgifter om ankommande och avgående transporter, som företaget har tillgång till. Transportföretaget har endast skyldighet att lämna de uppgifter om passagerare som avser namn, resrutt, bagage och medpassagerare samt sättet för betalning och bokning.

Polismyndigheten får begära uppgifter enligt första stycket endast om uppgifterna kan antas ha betydelse för den brottsbekämpande verksamheten.

Lufttrafikföretag som omfattas av skyldigheten att överföra uppgifter enligt lagen ([2018:1180](https://selex.se/eli/sfs/2018/1180)) om flygpassageraruppgifter i brottsbekämpningen är endast skyldiga att lämna uppgifter i enlighet med första och andra styckena om de behövs i verksamhet som rör nationell säkerhet. Lag ([2018:1186](https://selex.se/eli/sfs/2018/1186)).

</section>
<section id="26" class="paragraf">

### 26 §

Transportföretag får lämna uppgifter enligt [25 §](#25) på så sätt att de görs läsbara för Polismyndigheten eller Säkerhetspolisen genom terminalåtkomst.

Polismyndigheten och Säkerhetspolisen får ta del av uppgifter genom terminalåtkomst endast i den omfattning och under den tid som behövs för att kontrollera aktuella transporter. Lag ([2018:1701](https://selex.se/eli/sfs/2018/1701)).

</section>

</section>
<section id="dokumentation">

## Dokumentation

<section id="27" class="paragraf">

### 27 §

Protokoll ska föras över ingripande som innebär att någon avvisas, avlägsnas, omhändertas eller grips. Protokoll ska också föras över kroppsvisitation, husrannsakan och liknande åtgärder enligt denna lag samt vid omhändertagande av föremål.

Av protokollet ska det framgå

1. vem som har fattat beslutet om ingripandet,

2. grunden för beslutet och tidpunkten när det har fattats,

3. vem eller vilka som har deltagit i ingripandet,

4. vem eller vilka som ingripandet har riktat sig mot,

5. tiden för ingripandet samt

6. vad som i övrigt har förekommit vid ingripandet.

Ansvarig för att protokoll upprättas är, i fråga om uppgifter som avses i andra stycket 1 och 2, den som har fattat beslutet och i fråga om uppgifter som avses i andra stycket 3-6, den som är att anse som förman vid ingripandet.

I rättegångsbalken finns bestämmelser om protokoll över förvar, beslag, husrannsakan, genomsökning på distans samt kroppsvisitation och kroppsbesiktning. Lag ([2024:200](https://selex.se/eli/sfs/2024/200)).

</section>
<section id="28" class="paragraf" selex:status="upphord" selex:upphor_datum="2026-07-01">

### 28 §

Protokoll skall föras över ingripanden som innebär användning av fängsel, skjutvapen, tårgas samt tekniska hjälpmedel för att stoppa fordon eller annat transportmedel. Ett sådant protokoll skall innehålla uppgift om skälen för åtgärden. Ansvarig för att protokoll upprättas är den som har fattat beslutet. Lag ([1998:27](https://selex.se/eli/sfs/1998/27)).

</section>
<section id="28" class="paragraf" selex:status="ikraft" selex:ikraft_datum="2026-07-01">

### 28 §

Ett protokoll ska föras över ingripanden som innebär användning av fängsel, tårgas samt tekniska hjälpmedel för att stoppa fordon eller andra transportmedel.

Protokollet ska innehålla uppgifter om skälen för åtgärden. Ansvarig för att protokollet upprättas är den som har fattat beslutet.

Bestämmelser om rapporteringsskyldighet vid användning av skjutvapen finns i lagen ([2025:1062](https://selex.se/eli/sfs/2025/1062)) om polisens användning av skjutvapen. Lag ([2025:1064](https://selex.se/eli/sfs/2025/1064)).

</section>
<section id="28a" class="paragraf" selex:status="upphord" selex:upphor_datum="2026-07-01">

### 28 a §

Polismyndigheten får besluta att en anställd vid myndigheten vid dokumentation enligt denna lag får använda en annan uppgift än sitt namn i beslut och andra handlingar i ett ärende som rör en person som kan antas tillhöra eller verka för en organisation eller grupp som utövar brottslig verksamhet av allvarlig eller omfattande karaktär. Detta gäller dock endast om det finns en påtaglig risk för att den anställde eller någon närstående till denne utsätts för hot eller våld.

Namnet bakom uppgiften ska antecknas på en särskild handling. Lag ([2024:223](https://selex.se/eli/sfs/2024/223)).

</section>
<section id="28a" class="paragraf" selex:status="upphord ikraft" selex:ikraft_datum="2026-07-01" selex:upphor_datum="2029-04-30">

### 28 a §

Polismyndigheten får besluta att en anställd vid myndigheten vid dokumentation enligt denna lag eller rapportering enligt lagen ([2025:1062](https://selex.se/eli/sfs/2025/1062)) om polisens användning av skjutvapen får använda en annan uppgift än sitt namn i beslut och andra handlingar i ett ärende som rör en person som kan antas tillhöra eller verka för en organisation eller grupp som utövar brottslig verksamhet av allvarlig eller omfattande karaktär. Detta gäller dock endast om det finns en påtaglig risk för att den anställde eller någon närstående till denne utsätts för hot eller våld.

Namnet bakom uppgiften ska antecknas på en särskild handling. Lag ([2025:1064](https://selex.se/eli/sfs/2025/1064)).

</section>

</section>
<section id="slutbestämmelser">

## Slutbestämmelser

<section id="29" class="paragraf">

### 29 §

Det som föreskrivs i [10 §](#10) första stycket 1, 2 och 4 gäller även en sådan vaktpost eller någon annan som vid Försvarsmakten tjänstgör för bevakning eller för att upprätthålla ordning. Bestämmelsen i [10 §](#10) första stycket 2 gäller dessutom den som annars med stöd i lag ska verkställa ett frihetsberövande. Bestämmelsen i [10 §](#10) första stycket 4 gäller den som i myndighetsutövning har befogenhet att verkställa någon åtgärd som anges där. Vid ingripande med stöd av [10 §](#10) första stycket 4 tillämpas också andra stycket samma paragraf.

När den som avses i första stycket med stöd i lag berövar någon friheten eller avlägsnar någon, tillämpas också [19 §](#19) första stycket 1.

Bestämmelserna i [10 a §](#10a), [13 §](#13) och [19 §](#19) första stycket 2 gäller också en ordningsvakt. Om en ordningsvakt har omhändertagit någon, gäller att den omhändertagne skyndsamt ska överlämnas till närmaste polisman. Om det är lämpligt med hänsyn till den omhändertagne och omständigheterna i övrigt, får Polismyndigheten i stället överlämna till ordningsvakter att transportera den omhändertagne till en plats som Polismyndigheten anger. Detta gäller under förutsättning att en förman enligt [15 §](#15) första stycket har beslutat att omhändertagandet ska bestå.

I fråga om en kustbevakningstjänstemans befogenheter finns särskilda bestämmelser i kustbevakningslagen ([2019:32](https://selex.se/eli/sfs/2019/32)). I fråga om en tulltjänstemans befogenheter finns särskilda bestämmelser i tullbefogenhetslagen ([2024:710](https://selex.se/eli/sfs/2024/710)).

Bestämmelserna i [17 a §](#17a) gäller också när någon är skyldig att under en brottsutredning stanna kvar hos någon annan myndighet än Polismyndigheten eller Säkerhetspolisen. Lag ([2024:725](https://selex.se/eli/sfs/2024/725)).

</section>
<section id="29a" class="paragraf">

### 29 a §

Polismyndigheten och Säkerhetspolisen får överlämna till Kriminalvården att transportera någon som är berövad friheten. Vid en sådan transport tillämpas följande bestämmelser i häkteslagen ([2010:611](https://selex.se/eli/sfs/2010/611)):

– 4 kap. [4 §](#kap4.4) om kroppsvisitation,

– 4 kap. [10 §](#kap4.10) första stycket om användning av fängsel, och

– 8 kap. [2 a §](#kap8.2a) om möjligheten att i vissa fall begära hjälp av Polismyndigheten.

Om det behövs för planeringen och genomförandet av transporten, ska Polismyndigheten eller Säkerhetspolisen, utan hinder av sekretess, lämna Kriminalvården de uppgifter som avses i [45 b §](#45b) lagen ([1988:870](https://selex.se/eli/sfs/1988/870)) om vård av missbrukare i vissa fall, [43 b §](#43b) lagen ([1990:52](https://selex.se/eli/sfs/1990/52)) med särskilda bestämmelser om vård av unga, [47 b §](#47b) lagen ([1991:1128](https://selex.se/eli/sfs/1991/1128)) om psykiatrisk tvångsvård, [27 §](#27) lagen ([1991:1129](https://selex.se/eli/sfs/1991/1129)) om rättspsykiatrisk vård, [20 b §](#20b) lagen ([1998:603](https://selex.se/eli/sfs/1998/603)) om verkställighet av sluten ungdomsvård eller [10 kap. 19 c § utlänningslagen](https://selex.se/eli/sfs/2005/716#kap10.19c) ([2005:716](https://selex.se/eli/sfs/2005/716)). Lag ([2017:137](https://selex.se/eli/sfs/2017/137)).

</section>
<section id="30" class="paragraf">

### 30 §

Närmare föreskrifter för verkställighet av denna lag meddelas av regeringen eller den myndighet som regeringen bestämmer. Lag ([1998:27](https://selex.se/eli/sfs/1998/27)).


</section>

</section>
<section id="övergångsbestämmelser" selex:status="upphavd" selex:upphavd="true">

## Övergångsbestämmelser

[1984:387](https://selex.se/eli/sfs/1984/387)

1. Denna lag träder i kraft den dag regeringen bestämmer.

2. Genom lagen upphävs lagen ([1972:509](https://selex.se/eli/sfs/1972/509)) om vad som avses med polismyndighet m. m. och lagen ([1973:558](https://selex.se/eli/sfs/1973/558)) om tillfälligt omhändertagande.

3. Vad som före ikraftträdandet har föreskrivits om polisstyrelse skall i fortsättningen gälla polismyndigheten.

4. De nya bestämmelserna om val av ledamöter och suppleanter i polisstyrelser tillämpas först vid val som avser tid efter utgången av år 1985. I fråga om val till polisstyrelse avseende tid till utgången av år 1985 gäller äldre lag.

5. har upphävts genom lag ([1994:1734](https://selex.se/eli/sfs/1994/1734)).

[1991:665](https://selex.se/eli/sfs/1991/665)

1. Denna lag träder i kraft den 1 juli 1991.

2. Under tiden den 1 juli--den 31 december 1991 gäller vad som sägs i [20 §](#20) andra stycket om den som genomgår psykiatrisk tvångsvård eller den som överlämnats till rättspsykiatrisk vård i stället den som av domstol med stöd av [31 kap. 3 § brottsbalken](https://selex.se/eli/sfs/1962/700#kap31.3) överlämnats till sluten psykiatrisk vård eller till vård i specialsjukhus för psykiskt utvecklingsstörda.

[2023:425](https://selex.se/eli/sfs/2023/425)

1. Denna lag träder i kraft den 1 januari 2024.

2. Det som anges om en ordningsvakts förordnande i [29 §](#29) tredje stycket gäller fram till utgången av år 2025, om förordnandet inte dessförinnan har återkallats eller annars har upphört att gälla.

</section>

</article>