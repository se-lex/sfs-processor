---
beteckning: "2000:192"
rubrik: Lag om allmänna pensionsfonder (AP-fonder)
departement: Finansdepartementet
utfardad_datum: 2000-04-13
ikraft_datum: 2000-05-01
publicerad_datum: 2026-01-02
forarbeten: - "PROP 1999/2000:46"
  - "BET 1999/2000:FiU19"
  - "RSKR 1999/2000:181"
pdf_url: https://rkrattsdb.gov.se/SFSdoc/00/000192.pdf
andringsforfattningar:
  - beteckning: "2000:789"
    rubrik: Lag om ändring i lagen om allmänna pensionsfonder (AP-fonder)
    ikraft_datum: 2001-01-01
    anteckningar: ändr. 2 kap 2 §
  - beteckning: "2002:129"
    rubrik: Lag om ändring i lagen om allmänna pensionsfonder (AP-fonder)
    ikraft_datum: 2002-07-01
    anteckningar: ändr. 2 kap 2 §
  - beteckning: "2004:68"
    rubrik: Lag om ändring i lagen om allmänna pensionsfonder (AP-fonder)
    ikraft_datum: 2004-04-01
    anteckningar: "ändr. 5 kap 2, 7, 8 §§"
  - beteckning: "2004:847"
    rubrik: Lag om ändring i lagen om allmänna pensionsfonder (AP-fonder)
    ikraft_datum: 2005-01-01
    anteckningar: "ändr. 2 kap 1, 2 §§, 4 kap 1 §"
  - beteckning: "2006:1382"
    rubrik: Lag om ändring i lagen om allmänna pensionsfonder (AP-fonder)
    ikraft_datum: 2007-02-01
    anteckningar: ändr. 4 kap 11 §
  - beteckning: "2007:555"
    rubrik: Lag om ändring i lagen om allmänna pensionsfonder (AP-fonder)
    ikraft_datum: 2007-11-01
    anteckningar: "ändr. 4 kap 5, 6, 8, 9 §§"
  - beteckning: "2008:280"
    rubrik: Lag om ändring i lagen om allmänna pensionsfonder (AP-fonder)
    ikraft_datum: 2008-07-23
    anteckningar: "ändr. 5 kap 7, 8 §§"
  - beteckning: "2009:1002"
    rubrik: Lag om ändring i lagen om allmänna pensionsfonder (AP-fonder)
    ikraft_datum: 2010-01-01
    anteckningar: "ändr. 2 kap. 1, 2 §§, 4 kap. 1 §, 5 kap. 1, 2, 5, 7 §§"
  - beteckning: "2009:1460"
    rubrik: Lag om ändring i lagen om allmänna pensionsfonder (AP- fonder)
    ikraft_datum: 2010-05-03
    anteckningar: "ändr. 1 kap. 2 §, 5 kap. 1, 2, 3, 4, 5, 6, 7 §§"
  - beteckning: "2010:1281"
    rubrik: Lag om ändring i lagen om allmänna pensionsfonder (AP-fonder)
    ikraft_datum: 2011-01-01
    anteckningar: "ändr. 1 kap. 2 §, 2 kap. 2 §, 5 kap. 1, 2 §§"
  - beteckning: "2011:1074"
    rubrik: Lag om ändring i lagen om allmänna pensionsfonder (AP- fonder)
    ikraft_datum: 2012-01-01
    anteckningar: ändr. 2 kap. 1 §
  - beteckning: "2013:571"
    rubrik: Lag om ändring i lagen om allmänna pensionsfonder (AP-fonder)
    ikraft_datum: 2013-07-22
    anteckningar: "ändr. 5 kap. 2, 7, 8 §§, rubr. närmast före 5 kap. 2 §"
  - beteckning: "2014:979"
    rubrik: Lag om ändring i lagen om allmänna pensionsfonder (AP-fonder)
    ikraft_datum: 2014-08-02
    anteckningar: ändr. 4 kap. 11 §
  - beteckning: "2014:847"
    rubrik: Lag om ändring i lagen om allmänna pensionsfonder (AP-fonder)
    ikraft_datum: 2014-08-02
    anteckningar: ändr. 3 kap. 2 §
  - beteckning: "2017:1142"
    rubrik: Lag om ändring i lagen om allmänna pensionsfonder (AP-fonder)
    ikraft_datum: 2018-01-01
    anteckningar: ändr. 5 kap. 7 §
  - beteckning: "2018:773"
    rubrik: Lag om ändring i lagen om allmänna pensionsfonder (AP-fonder)
    ikraft_datum: 2018-11-01
    anteckningar: "ändr. 5 kap. 1, 2 §§"
  - beteckning: "2018:2013"
    rubrik: Lag om ändring i lagen om allmänna pensionsfonder (AP-fonder)
    ikraft_datum: 2019-01-01
    anteckningar: "ändr. 4 kap. 1, 2, 4, 5, 6, 8, 9, 15, 18 §§, 5 kap. 6 §, rubr. närmast före 4 kap. 5, 8 §§; nya 4 kap. 1 a, 1 b, 2 a, 5 a, 8 a §§, rubr. närmast före 4 kap. 2 a §"
  - beteckning: "2019:539"
    rubrik: Lag om ändring i lagen om allmänna pensionsfonder (AP- fonder)
    ikraft_datum: 2020-01-01
    anteckningar: ändr. 5 kap. 7 §
  - beteckning: "2019:1217"
    rubrik: Lag om ändring i lagen om allmänna pensionsfonder (AP- fonder)
    ikraft_datum: 2020-02-01
    anteckningar: ändr. 5 kap. 7 §
  - beteckning: "2020:144"
    rubrik: Lag om ändring i lagen om allmänna pensionsfonder (AP- fonder)
    ikraft_datum: 2020-05-01
    anteckningar: "ändr. 4 kap. 5, 6, 7, 8 a, 9 §§, rubr.närmast före 4 kap. 5 §; nya 4 kap. 1 c, 5 b §§, rubr. närmast före 4 kap. 1 c §"
  - beteckning: "2020:851"
    rubrik: Lag om ändring i lagen om allmänna pensionsfonder (AP- fonder)
    ikraft_datum: 2020-11-01
    anteckningar: ny 4 kap. 9 a §
  - beteckning: "2021:104"
    rubrik: Lag om ändring i lagen om allmänna pensionsfonder (AP- fonder)
    ikraft_datum: 2021-03-10
    anteckningar: "ändr. 5 kap. 7 §; ny 5 kap. 5 a §, rubr. närmast före 5 kap. 5 a §"
  - beteckning: "2021:490"
    rubrik: Lag om ändring i lagen om allmänna pensionsfonder (AP- fonder)
    ikraft_datum: 2021-06-26
    anteckningar: ändr. 4 kap. 11 §
  - beteckning: "2020:852"
    rubrik: Lag om ändring i lagen om allmänna pensionsfonder (AP- fonder)
    ikraft_datum: 2021-07-01
    anteckningar: upph. 4 kap. 9 a §
  - beteckning: "2022:762"
    rubrik: Lag om ändring i lagen om allmänna pensionsfonder (AP-fonder)
    ikraft_datum: 2022-06-20
    anteckningar: "ändr. 5 kap. 1, 2 §§"
  - beteckning: "2022:786"
    rubrik: Lag om ändring i lagen om allmänna pensionsfonder (AP-fonder)
    ikraft_datum: 2022-07-01
    anteckningar: ändr. 4 kap. 2 a §; ny 4 kap. 2 b §
  - beteckning: "2022:1547"
    rubrik: Lag om ändring i lagen om allmänna pensionsfonder (AP-fonder)
    ikraft_datum: 2023-01-01
    anteckningar: "upph. rubr. närmast före 4 kap. 1 c §; nuvarande 4 kap. 1 c § betecknas 1 kap. 4 §; ändr. den nya 1 kap. 4 §, 4 kap. 2 a, 2 b §§, 5 kap. 1, 2, 3, 6, 7 §§, rubr. närmast före 5 kap. 6 §; nya 5 kap. 1 a, 1 b, 1 c, 2 a, 2 b, 6 a, 6 b §§, rubr. närmast före 1 kap. 4 §, 5 kap. 1 a, 1 c, 2 a, 2 b, 6 a, 6 b, 7 §§"
  - beteckning: "2023:809"
    rubrik: Lag om ändring i lagen om allmänna pensionsfonder (AP-fonder)
    ikraft_datum: 2024-01-01
    anteckningar: "ändr. 5 kap. 5 a §, rubr. närmast före 5 kap. 5 a §"
  - beteckning: "2025:376"
    rubrik: Lag om ändring i lagen om allmänna pensionsfonder (AP-fonder)
    ikraft_datum: 2026-01-01
    anteckningar: "ändr. 1 kap. 1, 2 §§, 2 kap. 1, 2, 3, 4 §§, 3 kap. 1, 2, 7, 9, 10 §§, 4 kap. 1, 1 a, 1 b, 2, 2 a, 2 b, 3, 4, 5, 5 a, 5 b, 6, 7, 8, 8 a, 9, 9 a, 10, 11, 12, 13, 15, 16, 17, 18 §§, 5 kap. 2 b, 6 §§, 6 kap. 4 §, rubr. närmast före 2 kap.; ny 4 kap. 9 a §"
  - beteckning: "2025:377"
    rubrik: Lag om ändring i lagen om allmänna pensionsfonder (AP-fonder)
    ikraft_datum: 2037-01-01
    anteckningar: ändr. 4 kap. 8 §
  - beteckning: "2000:998"
    rubrik: Lag om ändring i lagen om allmänna pensionsfonder (AP-fonder)
    anteckningar: ändr. 1 kap 2 §
  - beteckning: "2000:194"
    anteckningar: ikrafttr.
---
<article selex:utfardad_datum="2000-04-13" selex:ikraft_datum="2000-05-01">

# Lag om allmänna pensionsfonder (AP-fonder)

<section id="avd1" class="avdelning">

## FÖRSTA AVDELNINGEN

<section id="kap1">

### 1 kap. Inledande bestämmelser

<section id="kap1.allmänna-pensionsfonder">

#### Allmänna pensionsfonder

<section id="kap1.1">

##### 1 §

I denna lag finns bestämmelser om fyra från varandra oberoende statliga myndigheter som förvaltar medel inom försäkringen för inkomstgrundad ålderspension. Dessa är Andra AP-fonden, Tredje AP-fonden, Fjärde AP-fonden och Sjunde AP- fonden. Lag ([2025:376](https://selex.se/eli/sfs/2025/376)).

</section>
<section id="kap1.2">

##### 2 §

Andra-Fjärde AP-fonderna förvaltar de medel som enligt [6 §](#6) lagen ([2000:981](https://selex.se/eli/sfs/2000/981)) om fördelning av socialavgifter, [8 §](#8) lagen ([1998:676](https://selex.se/eli/sfs/1998/676)) om statlig ålderspensionsavgift och [6 §](#6) lagen ([1994:1744](https://selex.se/eli/sfs/1994/1744)) om allmän pensionsavgift ska föras till Andra- Fjärde AP-fonderna.

Sjunde AP-fonden förvaltar de medel som enligt [64 kap. 18 § första stycket 2 socialförsäkringsbalken](https://selex.se/eli/sfs/2010/110#kap64.18) ska föras till fonder som förvaltas av Sjunde AP-fonden. Lag ([2025:376](https://selex.se/eli/sfs/2025/376)).

</section>

</section>
<section id="kap1.ansvar-för-ap-fondernas-förbin">

#### Ansvar för AP-fondernas förbindelser

<section id="kap1.3">

##### 3 §

Avtal och andra rättshandlingar som en AP-fond ingår är bindande för staten. Detta gäller dock inte om motparten insåg eller borde ha insett att avtalet eller rättshandlingen inte föll inom fondens verksamhetsområde eller att den som handlat för fonden överskred sin befogenhet.

</section>

</section>
<section id="kap1.innebörden-av-vissa-uttryck">

#### Innebörden av vissa uttryck

<section id="kap1.4">

##### 4 §

I denna lag betyder

1. EES: Europeiska ekonomiska samarbetsområdet,

2. fastighetsbolag: ett bolag som har till huvudsakligt ändamål att äga eller förvalta fast egendom eller tomträtt, och

3. riskkapitalföretag: ett företag som har till huvudsakligt ändamål att

- äga och förvalta aktier eller andra andelar som inte handlas på en handelsplats eller en motsvarande marknadsplats utanför EES, eller

- lämna och förvalta krediter till andra än konsumenter. Lag ([2022:1547](https://selex.se/eli/sfs/2022/1547)).

</section>

</section>

</section>

</section>
<section id="avd2" class="avdelning">

## ANDRA AVDELNINGEN

<section id="kap1.bestämmelser-om-andra-fjärde-a">

#### BESTÄMMELSER OM ANDRA-FJÄRDE AP-FONDERNA

</section>
<section id="kap2">

### 2 kap. Medelstilldelning och pensionsutbetalningar m.m.

<section id="kap2.medelstilldelning">

#### Medelstilldelning

<section id="kap2.1">

##### 1 §

Försäkringskassan ska omgående till Pensionsmyndigheten överföra de medel som enligt [6 §](#6) lagen ([2000:981](https://selex.se/eli/sfs/2000/981)) om fördelning av socialavgifter ska föras till Andra-Fjärde AP- fonderna. Pensionsmyndigheten ska omgående till var och en av Andra-Fjärde AP-fonderna överföra en tredjedel av de medel som enligt [6 §](#6) lagen om fördelning av socialavgifter, [8 §](#8) lagen ([1998:676](https://selex.se/eli/sfs/1998/676)) om statlig ålderspensionsavgift och [6 §](#6) lagen ([1994:1744](https://selex.se/eli/sfs/1994/1744)) om allmän pensionsavgift ska föras till dessa fonder. Lag ([2025:376](https://selex.se/eli/sfs/2025/376)).

</section>

</section>
<section id="kap2.pensionsutbetalningar">

#### Pensionsutbetalningar

<section id="kap2.2">

##### 2 §

Pensionsmyndigheten ska, om andra medel inte står till förfogande, från Andra-Fjärde AP-fonderna rekvirera de medel som behövs för att finansiera försäkringen för inkomstpension och tilläggspension enligt socialförsäkringsbalken.

Pensionsmyndigheten ska också från fonderna rekvirera de medel som behövs för att föra över värdet av pensionsrätt för inkomstpension och värdet av rätt till tilläggspension enligt lagen ([2002:125](https://selex.se/eli/sfs/2002/125)) om överföring av värdet av pensionsrättigheter till och från Europeiska gemenskaperna.

Vid tillämpningen av första och andra styckena ska var och en av fonderna tillskjuta en tredjedel av medlen. Lag ([2025:376](https://selex.se/eli/sfs/2025/376)).

</section>

</section>
<section id="kap2.kostnaderna-för-verksamheten">

#### Kostnaderna för verksamheten

<section id="kap2.3">

##### 3 §

Var och en av Andra-Fjärde AP-fonderna ska med de medel fonden förvaltar svara för kostnaderna för sin verksamhet och för revision av fondförvaltningen. Lag ([2025:376](https://selex.se/eli/sfs/2025/376)).

</section>

</section>
<section id="kap2.lånerätt">

#### Lånerätt

<section id="kap2.4">

##### 4 §

Om de medel som någon av Andra-Fjärde AP-fonderna förvaltar inte räcker till för att fonden ska kunna fullgöra sina skyldigheter enligt denna lag, får fonden låna medel i Riksgäldskontoret. Lag ([2025:376](https://selex.se/eli/sfs/2025/376)).

</section>

</section>

</section>
<section id="kap3">

### 3 kap. Fondernas ledning

<section id="kap3.styrelsen">

#### Styrelsen

<section id="kap3.1">

##### 1 §

För var och en av Andra-Fjärde AP-fonderna ska det finnas en styrelse. Varje styrelse ska bestå av högst nio ledamöter.

Styrelsen ansvarar för fondens organisation och förvaltningen av fondens medel.

Styrelsen företräder fonden. Detta gäller också inför domstol. Lag ([2025:376](https://selex.se/eli/sfs/2025/376)).

</section>

</section>
<section id="kap3.hur-ledamöter-utses">

#### Hur ledamöter utses

<section id="kap3.2">

##### 2 §

Styrelsens ledamöter utses av regeringen.

Ledamöterna ska utses på grundval av sin kompetens att främja fondförvaltningen. Styrelsen i sin helhet ska ha hög kompetens i kapitalförvaltning och tillräcklig kompetens inom områdena

- finansiell ekonomi,

- hållbarhet,

- illikvida tillgångar,

- intern styrning och kontroll,

- ledarskap,

- makroekonomi,

- offentlig förvaltning,

- pensionssystem, och

- ägarstyrning.

Ledamöterna ska vara svenska medborgare. Den som är underårig eller som har förvaltare enligt [11 kap. 7 § föräldrabalken](https://selex.se/eli/sfs/1949/381#kap11.7) får inte vara ledamot. Detsamma gäller den som är i konkurs eller har näringsförbud enligt lagen ([2014:836](https://selex.se/eli/sfs/2014/836)) om näringsförbud. Lag ([2025:376](https://selex.se/eli/sfs/2025/376)).

</section>
<section id="kap3.3">

##### 3 §

Av styrelseledamöterna föreslås två av organisationer som företräder arbetstagarintressen och två av organisationer som företräder arbetsgivarintressen. Om sådant förslag inte lämnas, får regeringen ändå utse ledamot. Dessförinnan skall organisationen ha getts tillfälle att lämna ett förslag. Motsvarande gäller om en organisation föreslår någon som inte uppfyller kraven i [2 §](#2) andra och tredje styckena.

Regeringen utser bland de ledamöter som inte har föreslagits av organisationer en till ordförande och en till vice ordförande.

</section>

</section>
<section id="kap3.mandattid">

#### Mandattid

<section id="kap3.4">

##### 4 §

En styrelseledamot utses längst för tiden till dess resultaträkning och balansräkning fastställts under tredje kalenderåret efter det år då ledamoten utsågs.

</section>

</section>
<section id="kap3.hur-ledamöter-entledigas">

#### Hur ledamöter entledigas

<section id="kap3.5">

##### 5 §

Regeringen får entlediga en ledamot i förtid. En ledamot skall entledigas i förtid, om ledamoten eller den som enligt [3 §](#3) första stycket föreslagit ledamoten, begär det. Om en ledamot entledigas eller hans uppdrag annars upphör i förtid, skall en ny ledamot utses enligt 2 och [3 §](#3)§ för den återstående tiden.

</section>

</section>
<section id="kap3.sammanträden">

#### Sammanträden

<section id="kap3.6">

##### 6 §

Ordföranden skall se till att styrelsen sammanträder i den omfattning som behövs. Om en styrelseledamot begär det, skall ordföranden sammankalla styrelsen.

Kallelse till sammanträde utfärdas av ordföranden. I kallelsen skall de ärenden anges som skall förekomma vid sammanträdet.

</section>

</section>
<section id="kap3.beslut">

#### Beslut

<section id="kap3.7">

##### 7 §

En styrelse är beslutsför om fler än hälften av antalet ledamöter är närvarande. Vid bedömningen av om styrelsen är beslutsför ska styrelseledamöter som är jäviga enligt [8 §](#8) anses som inte närvarande. Beslut får inte fattas i ett ärende, om inte samtliga ledamöter, för det fall det är möjligt, har

1. fått tillfälle att delta i ärendets behandling, och

2. fått ett tillfredsställande underlag för att avgöra ärendet.

Som styrelsens beslut gäller den mening som fler än hälften av de närvarande röstar för vid sammanträdet eller, vid lika röstetal, den mening som ordföranden ansluter sig till. Är styrelsen inte fulltalig, ska de som röstar för beslutet dock utgöra fler än en tredjedel av hela antalet styrelseledamöter.

Vid styrelsens sammanträden ska protokoll föras. Protokollet undertecknas av ordföranden och den ledamot som styrelsen utser. Om någon ledamot i samband med beslut anmäler skiljaktig mening, ska denna antecknas i protokollet. Protokollet får undertecknas med en sådan avancerad elektronisk underskrift som avses i artikel 3 i Europaparlamentets och rådets förordning [(EU) nr 910/2014](https://eur-lex.europa.eu/legal-content/SV/ALL/?uri=celex%3A32014R0910) av den 23 juli 2014 om elektronisk identifiering och betrodda tjänster för elektroniska transaktioner på den inre marknaden och om upphävande av direktiv 1[999/93/EG](https://eur-lex.europa.eu/legal-content/SV/ALL/?uri=celex%3A3999L0093). Lag ([2025:376](https://selex.se/eli/sfs/2025/376)).

</section>

</section>
<section id="kap3.jäv">

#### Jäv

<section id="kap3.8">

##### 8 §

En styrelseledamot får inte handlägga en fråga om

1. avtal mellan styrelseledamoten och fonden,

2. avtal mellan fonden och tredje man, om styrelseledamoten i frågan har ett väsentligt intresse som kan strida mot fondens, eller

3. avtal mellan fonden och en juridisk person som styrelseledamoten ensam eller tillsammans med någon annan får företräda.

Bestämmelsen i första stycket 3 gäller inte om fondens motpart är ett företag i vilket fonden innehar fler än hälften av rösterna för samtliga aktier eller andelar i den juridiska personen.

Med avtal som avses i första och andra styckena jämställs rättegång eller annan talan.

</section>

</section>
<section id="kap3.uppdrag-att-handla-på-styrelse">

#### Uppdrag att handla på styrelsens vägnar

<section id="kap3.9">

##### 9 §

Styrelsen ska utse en verkställande direktör som ska ha hand om den löpande förvaltningen enligt styrelsens riktlinjer och anvisningar. Den verkställande direktören ska utses på grundval av sin kompetens att främja fondförvaltningen. Lag ([2025:376](https://selex.se/eli/sfs/2025/376)).

</section>
<section id="kap3.10">

##### 10 §

Styrelsen får uppdra åt en enskild ledamot, åt den verkställande direktören eller åt någon annan att avgöra ärenden. Styrelsen ska ange vilken behörighet som ett sådant uppdrag medför. För den som inte är styrelseledamot gäller vad som sägs i [2 §](#2) tredje stycket andra och tredje meningarna samt [8 §](#8). Lag ([2025:376](https://selex.se/eli/sfs/2025/376)).

</section>

</section>
<section id="kap3.ersättning">

#### Ersättning

<section id="kap3.11">

##### 11 §

Regeringen bestämmer arvoden och andra ersättningar till ledamöterna i styrelserna.

</section>

</section>

</section>
<section id="kap4">

### 4 kap. Medelsförvaltningen

<section id="kap4.mål-för-placeringsverksamheten">

#### Mål för placeringsverksamheten

<section id="kap4.1">

##### 1 §

Andra-Fjärde AP-fonderna ska förvalta fondmedlen på sådant sätt att de blir till största möjliga nytta för försäkringen för inkomstgrundad ålderspension.

Den totala risknivån i fondernas placeringar ska vara låg. Fondmedlen ska, vid vald risknivå, placeras så att långsiktigt hög avkastning uppnås. Lag ([2025:376](https://selex.se/eli/sfs/2025/376)).

</section>
<section id="kap4.1a">

##### 1 a §

Andra-Fjärde AP-fonderna ska förvalta fondmedlen på ett föredömligt sätt genom ansvarsfulla investeringar och ansvarsfullt ägande. Vid förvaltningen ska särskild vikt fästas vid hur en hållbar utveckling kan främjas utan att det görs avkall på målet i [1 §](#1). Lag ([2025:376](https://selex.se/eli/sfs/2025/376)).

</section>
<section id="kap4.1b">

##### 1 b §

Andra-Fjärde AP-fonderna ska i sin placeringsverksamhet ha nödvändig beredskap för att kunna överföra medel till Pensionsmyndigheten enligt 2 kap. [2 §](#kap2.2). Lag ([2025:376](https://selex.se/eli/sfs/2025/376)).

</section>
<section id="kap4.1c">

##### 1 c §

Har betecknats 1 kap. [4 §](#kap1.4) genom lag ([2022:1547](https://selex.se/eli/sfs/2022/1547)).

</section>

</section>
<section id="kap4.verksamhetsplan">

#### Verksamhetsplan

<section id="kap4.2">

##### 2 §

Var och en av Andra-Fjärde AP-fonderna ska årligen fastställa en verksamhetsplan. Denna ska innehålla riktlinjer för placeringsverksamheten och för utövande av rösträtt i enskilda företag samt en riskhanteringsplan.

Riktlinjerna för placeringsverksamheten ska innehålla strategier för hur målen i 1 och [1 a §](#1a)§ ska uppnås.

Riskhanteringsplanen ska beskriva de huvudsakliga risker som är förenade med placeringsverksamheten och hur dessa risker ska hanteras. Det ska vidare finnas interna instruktioner för hantering av dessa risker. Riskhanteringsplanen och instruktionerna ska följas upp löpande. Lag ([2025:376](https://selex.se/eli/sfs/2025/376)).

</section>

</section>
<section id="kap4.samverkan">

#### Samverkan

<section id="kap4.2a">

##### 2 a §

Andra-Fjärde AP-fonderna ska samverka med varandra och med Sjunde AP-fonden när det gäller målet i [1 a §](#1a). Samverkan ska omfatta åtminstone att de tar fram

1. en gemensam värdegrund för förvaltningen av fondmedlen, och

2. gemensamma riktlinjer för vilka tillgångar som fondmedel inte bör placeras i. Lag ([2025:376](https://selex.se/eli/sfs/2025/376)).

</section>
<section id="kap4.2b">

##### 2 b §

Andra-Fjärde AP-fonderna ska samverka med varandra och med Sjunde AP-fonden när det gäller redovisning av hur målet i [1 a §](#1a) har uppnåtts. Samverkan ska omfatta åtminstone att fonderna tar fram gemensamma riktlinjer för redovisningen. Lag ([2025:376](https://selex.se/eli/sfs/2025/376)).

</section>

</section>
<section id="kap4.allmänna-placeringsbestämmelse">

#### Allmänna placeringsbestämmelser

<section id="kap4.3">

##### 3 §

Andra-Fjärde AP-fonderna ska förvalta fondmedlen genom att göra placeringar och ingå andra avtal på kapitalmarknaden, om inte annat föreskrivs i detta kapitel. Andra-Fjärde AP- fonderna får också ta på sig förpliktelser som är förenade med sådana avtal. Lag ([2025:376](https://selex.se/eli/sfs/2025/376)).

</section>
<section id="kap4.4">

##### 4 §

Minst 20 procent av marknadsvärdet av de tillgångar som var och en av Andra-Fjärde AP-fonderna innehar ska vara placerade i fordringsrätter med låg kredit- och likviditetsrisk. Lag ([2025:376](https://selex.se/eli/sfs/2025/376)).

</section>

</section>
<section id="kap4.förvärv-och-innehav-av-likvida">

#### Förvärv och innehav av likvida och illikvida tillgångar

<section id="kap4.5">

##### 5 §

Andra-Fjärde AP-fonderna ska huvudsakligen förvärva eller inneha sådana tillgångar som är likvida. Med likvida tillgångar avses

1. penningmarknadsinstrument eller överlåtbara värdepapper som är, eller inom ett år från emissionen avses bli, föremål för handel på en handelsplats eller en motsvarande marknadsplats utanför EES,

2. fondandelar som kan lösas in med kort varsel,

3. kontoplaceringar i kreditinstitut eller andra liknande kortfristiga likviditetsplaceringar, och

4. derivatinstrument.

Andra-Fjärde AP-fonderna får, med de begränsningar som följer av denna lag, även förvärva eller inneha illikvida tillgångar. Med illikvida tillgångar avses tillgångar som inte är likvida. Lag ([2025:376](https://selex.se/eli/sfs/2025/376)).

</section>
<section id="kap4.5a">

##### 5 a §

Ingen av Andra-Fjärde AP-fonderna får vara komplementär i ett svenskt eller utländskt kommanditbolag. Lag ([2025:376](https://selex.se/eli/sfs/2025/376)).

</section>
<section id="kap4.5b">

##### 5 b §

Andra-Fjärde AP-fonderna får inte ta på sig det operativa företagsledningsansvaret i ett riskkapitalföretag vars aktier eller andra andelar inte är upptagna till handel på en handelsplats eller en motsvarande marknadsplats utanför EES. Lag ([2025:376](https://selex.se/eli/sfs/2025/376)).

</section>
<section id="kap4.6">

##### 6 §

Var och en av Tredje och Fjärde AP-fonderna får inneha sådana aktier i svenska aktiebolag som är upptagna till handel på en reglerad marknad i Sverige till ett marknadsvärde som uppgår till högst 3 procent av det totala marknadsvärdet av sådana aktier i bolagen. För Andra AP-fonden gäller i stället att innehavet av sådana aktier får uppgå till högst 2 procent.

Vid tillämpning av första stycket ska en AP-fond inte beakta

1. sådana aktier i bolagen som ingår i svenska eller utländska fonder i vilka AP-fonden innehar andelar som inte medför rätt att rösta för aktierna, och

2. aktier i fastighetsbolag i vilka AP-fonden innehar så många aktier att röstetalet för dem överstiger 10 procent av röstetalet för samtliga aktier i bolaget. Lag ([2025:376](https://selex.se/eli/sfs/2025/376)).

</section>

</section>
<section id="kap4.förvärv-av-obligationer-och-an">

#### Förvärv av obligationer och andra fordringsrätter

<section id="kap4.7">

##### 7 §

Andra-Fjärde AP-fonderna får endast förvärva obligationer och andra fordringsrätter som är utgivna för allmän omsättning. Denna begränsning gäller inte

1. placeringar som syftar till att tillgodose en fonds behov av likviditet,

2. krediter till ett fastighetsbolag, om fonden innehar aktier eller andra andelar i bolaget,

3. krediter till ett riskkapitalföretag, om fonden innehar aktier eller andra andelar i företaget och dessa inte är upptagna till handel på en handelsplats eller en motsvarande marknadsplats utanför EES, och

4. placeringar genom fonder eller riskkapitalföretag. Lag ([2025:376](https://selex.se/eli/sfs/2025/376)).

</section>

</section>
<section id="kap4.begränsning-av-förvärv-och-inn">

#### Begränsning av förvärv och innehav av illikvida tillgångar

<section id="kap4.8" selex:status="upphord" selex:upphor_datum="2037-01-01">

##### 8 §

Var och en av Tredje och Fjärde AP-fonderna får investera i illikvida tillgångar endast om fondens innehav av illikvida tillgångar vid investeringstillfället uppgår till högst 40 procent av det verkliga värdet av fondens samtliga tillgångar, inbegripet värdet av den aktuella investeringen.

Andra AP-fondens innehav av illikvida tillgångar får högst uppgå till 50 procent av det verkliga värdet av fondens samtliga tillgångar. Lag ([2025:376](https://selex.se/eli/sfs/2025/376)).

</section>
<section id="kap4.8" selex:status="ikraft" selex:ikraft_datum="2037-01-01">

##### 8 §

Var och en av Andra-Fjärde AP-fonderna får investera i illikvida tillgångar endast om fondens innehav av illikvida tillgångar vid investeringstillfället uppgår till högst 40 procent av det verkliga värdet av fondens samtliga tillgångar, inbegripet värdet av den aktuella investeringen. Lag ([2025:377](https://selex.se/eli/sfs/2025/377)).

</section>
<section id="kap4.8a">

##### 8 a §

Andra-Fjärde AP-fonderna får förvärva eller inneha aktier eller andra andelar som inte handlas på en handelsplats eller en motsvarande marknadsplats utanför EES bara genom

1. fonder,

2. fastighetsbolag, eller

3. riskkapitalföretag.

Sådana aktier eller andra andelar i ett företag får också förvärvas eller innehas av Andra-Fjärde AP-fonderna om en fond som AP-fonden förvärvar eller innehar aktier eller andra andelar i också förvärvar eller innehar aktier eller andra andelar i företaget. En AP-fond får inte ta på sig det operativa företagsledningsansvaret i ett sådant företag. Lag ([2025:376](https://selex.se/eli/sfs/2025/376)).

</section>

</section>
<section id="kap4.röstandelsbegränsning">

#### Röstandelsbegränsning

<section id="kap4.9">

##### 9 §

Ingen av Andra-Fjärde AP-fonderna får inneha så många aktier eller andra andelar i ett företag att röstetalet för dem överstiger 10 procent eller, beträffande sådana aktier eller andra andelar i riskkapitalföretag som inte är upptagna till handel på en handelsplats eller en motsvarande marknadsplats utanför EES, 35 procent av röstetalet för samtliga aktier eller andra andelar i företaget.

Begränsningen i första stycket gäller inte

1. sådana aktier eller andra andelar i fastighetsbolag som inte är upptagna till handel på en handelsplats eller en motsvarande marknadsplats utanför EES,

2. sådana aktier eller andra andelar i fastighetsbolag som är upptagna till handel på en handelsplats eller en motsvarande marknadsplats utanför EES, om fonden innehade aktier eller andra andelar i bolaget när aktierna eller de andra andelarna togs upp till handel,

3. sådana aktier eller andra andelar i riskkapitalföretag som inte är upptagna till handel på en handelsplats eller en motsvarande marknadsplats utanför EES, om fonden och en av eller båda de andra fonderna innehar så många aktier eller andra andelar i företaget att röstetalet för fondernas aktier eller andra andelar uppgår till 100 procent av röstetalet för samtliga aktier eller andra andelar i företaget,

4. sådana aktier eller andra andelar i riskkapitalföretag som är upptagna till handel på en handelsplats eller en motsvarande marknadsplats utanför EES, om fonden innehade aktier eller andra andelar i företaget när aktierna eller de andra andelarna togs upp till handel, och

5. andelar i svenska och utländska fonder som inte medför rätt att utöva rösträtt för de aktier eller andra andelar i företag som ingår i dessa fonder.

När aktierna eller de andra andelarna i ett sådant riskkapitalföretag som avses i andra stycket 4 har tagits upp till handel ska fonden avveckla den del av innehavet som överstiger begränsningen i första stycket så snart det är lämpligt med hänsyn till marknadsförhållandena. Lag ([2025:376](https://selex.se/eli/sfs/2025/376)).

</section>
<section id="kap4.9a" selex:status="upphavd" selex:upphavd="true">

##### 9 a §

Har upphävts genom lag ([2020:852](https://selex.se/eli/sfs/2020/852)).

</section>
<section id="kap4.9a">

##### 9 a §

Ingen av Andra-Fjärde AP-fonderna får

1. öka sitt innehav i ett sådant fastighetsbolag som avses i [9 §](#9) andra stycket 2 så länge fondens innehav överstiger begränsningen i [9 §](#9) första stycket,

2. inneha så många aktier eller andra andelar i ett sådant riskkapitalföretag som avses i [9 §](#9) andra stycket 3 att röstetalet för dem överstiger 50 procent av röstetalet för samtliga aktier eller andra andelar i företaget. Lag ([2025:376](https://selex.se/eli/sfs/2025/376)).

</section>

</section>
<section id="kap4.valutakursrisk">

#### Valutakursrisk

<section id="kap4.10">

##### 10 §

Av var och en av Andra-Fjärde AP-fondernas tillgångar, värderade till marknadsvärdet, får högst 40 procent vara utsatt för valutakursrisk. Lag ([2025:376](https://selex.se/eli/sfs/2025/376)).

</section>

</section>
<section id="kap4.exponeringsbegränsning">

#### Exponeringsbegränsning

<section id="kap4.11">

##### 11 §

Av var och en av Andra-Fjärde AP-fondernas tillgångar, värderade till marknadsvärdet, får högst 10 procent utgöras av fondpapper eller andra finansiella instrument utfärdade av en emittent eller av en grupp av emittenter med inbördes anknytning. Denna begränsning gäller inte

1. svenska staten, en svensk kommun eller därmed jämförlig samfällighet, och

2. utländska stater, centralbanker, utländska kommuner eller därmed jämförliga samfälligheter, och andra emittenter, som får 0 procent riskvikt med stöd av schablonmetoden som enligt artikel 107 i Europaparlamentets och rådets förordning [(EU) nr 575/2013](https://eur-lex.europa.eu/legal-content/SV/ALL/?uri=celex%3A32013R0575) av den 26 juni 2013 om tillsynskrav för kreditinstitut och om ändring av förordning [(EU) nr 648/2012](https://eur-lex.europa.eu/legal-content/SV/ALL/?uri=celex%3A32012R0648) ska tillämpas för att beräkna kapitalkravet för kreditrisker.

Med grupp av emittenter med inbördes anknytning avses två eller flera fysiska eller juridiska personer som utgör en helhet från risksynpunkt därför att

1. någon av dem har direkt eller indirekt ägarinflytande över en eller flera av de övriga i gruppen, eller

2. de utan att stå i sådant förhållande som avses i 1 har sådan inbördes anknytning att någon eller samtliga av de övriga kan befaras råka i betalningssvårigheter om en av dem drabbas av finansiella problem. Lag ([2025:376](https://selex.se/eli/sfs/2025/376)).

</section>

</section>
<section id="kap4.råvaruderivat">

#### Råvaruderivat

<section id="kap4.12">

##### 12 §

Andra-Fjärde AP-fonderna får inte placera fondmedlen i optioner, terminer eller andra likartade finansiella instrument med råvaror som underliggande tillgång. Lag ([2025:376](https://selex.se/eli/sfs/2025/376)).

</section>

</section>
<section id="kap4.skyddande-av-fordran">

#### Skyddande av fordran

<section id="kap4.13">

##### 13 §

För att skydda en fordran får Andra-Fjärde AP-fonderna

1. köpa egendom som är utmätt eller utgör säkerhet för fordran, och

2. som betalning för fordran överta egendom som utgör säkerhet för fordran, eller annan egendom, om det finns anledning att anta att fonden annars skulle lida avsevärd förlust.

I utbyte mot egendom som har köpts eller övertagits enligt första stycket får en fond förvärva aktier i ett bolag som bildats för att förvalta egendomen eller för att fortsätta en verksamhet som drivs med den.

Har aktier förvärvats enligt första eller andra stycket får fonden, om det finns uppenbar risk för att fonden annars lider förlust, förvärva ytterligare aktier i samma bolag. Lag ([2025:376](https://selex.se/eli/sfs/2025/376)).

</section>
<section id="kap4.14">

##### 14 §

Har aktier i ett bolag förvärvats enligt [13 §](#13) får fonden, om bolaget överlåter sina tillgångar till ett annat bolag, byta ut dessa aktier mot aktier i det andra bolaget.

</section>

</section>
<section id="kap4.avveckling-av-vissa-innehav">

#### Avveckling av vissa innehav

<section id="kap4.15">

##### 15 §

Om någon av de begränsningar som anges i [6 §](#6), [8 §](#8), [9 §](#9), [9 a §](#9a) 1, 10 eller [11 §](#11) överskrids, ska fonden avveckla den överskjutande delen av innehavet så snart det med hänsyn till marknadsförhållandena är lämpligt. Den delen ska dock avvecklas senast när det kan göras utan förlust för fonden. Motsvarande gäller egendom som en fond förvärvat enligt 13 eller [14 §](#14). Lag ([2025:376](https://selex.se/eli/sfs/2025/376)).

Fast egendom m.m.

</section>
<section id="kap4.16">

##### 16 §

Var och en av Andra-Fjärde AP-fonderna får förvärva fast egendom, tomträtt eller bostadsrätt för att skaffa lokaler som behövs för verksamheten eller tillgodose därmed sammanhängande behov. Lag ([2025:376](https://selex.se/eli/sfs/2025/376)).

</section>

</section>
<section id="kap4.krediter">

#### Krediter

<section id="kap4.17">

##### 17 §

Andra-Fjärde AP-fonderna får låna medel för att tillgodose ett tillfälligt penningbehov och åta sig förpliktelser som är förenade med ett sådant lån. Lag ([2025:376](https://selex.se/eli/sfs/2025/376)).

</section>

</section>
<section id="kap4.förvaltningsuppdrag">

#### Förvaltningsuppdrag

<section id="kap4.18">

##### 18 §

Andra-Fjärde AP-fonderna får uppdra åt ett värdepappersinstitut eller någon annan kapitalförvaltare som i sitt hemland står under betryggande tillsyn av en myndighet eller något annat behörigt organ, att förvalta fondens tillgångar. Lag ([2025:376](https://selex.se/eli/sfs/2025/376)).

</section>

</section>

</section>

</section>
<section id="avd3" class="avdelning">

## TREDJE AVDELNINGEN

<section id="kap4.bestämmelser-om-sjunde-ap-fond">

#### BESTÄMMELSER OM SJUNDE AP-FONDEN

</section>
<section id="kap5">

### 5 kap. Förvaltningen av premiepensionsmedel

<section id="kap5.ändamål">

#### Ändamål

<section id="kap5.1">

##### 1 §

Sjunde AP-fonden förvaltar fonder för de ändamål som framgår av bestämmelserna om premiepension i socialförsäkringsbalken. Förvaltningen ska ske uteslutande i pensionsspararnas intresse.

De medel som enligt [64 kap. 18 § första stycket 2 socialförsäkringsbalken](https://selex.se/eli/sfs/2010/110#kap64.18) förs över till fonder som Sjunde AP- fonden förvaltar ska placeras så att långsiktigt hög avkastning uppnås vid den valda risknivån.

Medlen i de fonder som Sjunde AP-fonden förvaltar ska förvaltas på ett föredömligt sätt genom ansvarsfulla investeringar och ansvarsfullt ägande. Vid förvaltningen ska Sjunde AP-fonden fästa särskild vikt vid hur en hållbar utveckling kan främjas utan att det görs avkall på målet i andra stycket. Lag ([2022:1547](https://selex.se/eli/sfs/2022/1547)).

</section>

</section>
<section id="kap5.överföring-av-medel">

#### Överföring av medel

<section id="kap5.1a">

##### 1 a §

När medel förs över med stöd av [64 kap. 23 § tredje stycket socialförsäkringsbalken](https://selex.se/eli/sfs/2010/110#kap64.23), ska pensionsspararen kunna bestämma att medlen ska

1. placeras i en eller flera angivna fonder,

2. fördelas mellan fonderna efter pensionsspararens ålder, eller

3. fördelas mellan fonderna efter den risknivå som pensionsspararen anger.

När medel förs över med stöd av [64 kap. 24 §, 26 § andra stycket eller 27 b § socialförsäkringsbalken](https://selex.se/eli/sfs/2010/110#kap64.24), ska medlen fördelas mellan fonderna efter pensionsspararens ålder.

Sjunde AP-fonden ska ta emot medel till och betala ut medel från fonderna enligt de anvisningar som Pensionsmyndigheten lämnar. Lag ([2022:1547](https://selex.se/eli/sfs/2022/1547)).

</section>
<section id="kap5.1b">

##### 1 b §

Sjunde AP-fonden ska i sin placeringsverksamhet ha nödvändig beredskap för att kunna överföra medel till Pensionsmyndigheten enligt [1 a §](#1a) tredje stycket. Lag ([2022:1547](https://selex.se/eli/sfs/2022/1547)).

</section>

</section>
<section id="kap5.uttag-av-medel-för-kostnadstäc">

#### Uttag av medel för kostnadstäckning

<section id="kap5.1c">

##### 1 c §

Sjunde AP-fonden får ur var och en av de fonder som fonden förvaltar ta ut medel för de förvaltningskostnader som uppkommit för respektive fond. Om kostnaderna avser flera av fonderna, ska de fördelas mellan fonderna på ett skäligt sätt. Lag ([2022:1547](https://selex.se/eli/sfs/2022/1547)).

Samarbetsavtal med Pensionsmyndigheten m.m.

</section>
<section id="kap5.2">

##### 2 §

Sjunde AP-fonden ska ingå samarbetsavtal enligt [64 kap. 3 § andra stycket 2 socialförsäkringsbalken](https://selex.se/eli/sfs/2010/110#kap64.3) med Pensionsmyndigheten.

Fondbestämmelserna för de fonder som förvaltas av Sjunde AP- fonden får inte tillåta att medel delas ut till någon annan än Pensionsmyndigheten. Lag ([2022:1547](https://selex.se/eli/sfs/2022/1547)).

</section>

</section>
<section id="kap5.verksamhetsplan">

#### Verksamhetsplan

<section id="kap5.2a">

##### 2 a §

Sjunde AP-fonden ska årligen fastställa en verksamhetsplan. Denna ska innehålla riktlinjer för placeringsverksamheten och en riskhanteringsplan.

Riktlinjerna för placeringsverksamheten ska innehålla strategier för hur målen i [1 §](#1) andra och tredje styckena ska uppnås.

Riskhanteringsplanen ska beskriva de huvudsakliga risker som är förenade med placeringsverksamheten och hur dessa risker ska hanteras. Det ska vidare finnas interna instruktioner för hantering av dessa risker. Riskhanteringsplanen och instruktionerna ska följas upp löpande. Lag ([2022:1547](https://selex.se/eli/sfs/2022/1547)).

</section>

</section>
<section id="kap5.samverkan">

#### Samverkan

<section id="kap5.2b">

##### 2 b §

Sjunde AP-fonden ska samverka med Andra-Fjärde AP- fonderna när det gäller målet i [1 §](#1) tredje stycket. Samverkan ska omfatta åtminstone de områden som anges i 4 kap. [2 a §](#kap4.2a).

Sjunde AP-fonden ska samverka med Andra-Fjärde AP-fonderna när det gäller redovisning av hur målet i [1 §](#1) tredje stycket har uppnåtts. Samverkan ska omfatta åtminstone att fonderna tar fram gemensamma riktlinjer för redovisningen. Lag ([2025:376](https://selex.se/eli/sfs/2025/376)).

</section>

</section>
<section id="kap5.röstandelsbegränsning">

#### Röstandelsbegränsning

<section id="kap5.3">

##### 3 §

Sjunde AP-fonden får inte till fonderna förvärva så många aktier i ett svenskt eller utländskt aktiebolag att röstetalet för dem tillsammans med dessa fonders övriga aktier i samma bolag överstiger 10 procent av röstetalet för samtliga aktier i bolaget eller, beträffande sådana aktier eller andra andelar i riskkapitalföretag som inte är upptagna till handel på en handelsplats eller en motsvarande marknadsplats utanför EES, 35 procent av röstetalet för samtliga aktier eller andra andelar i företaget.

Begränsningen i första stycket gäller inte

1. sådana aktier eller andra andelar i fastighetsbolag som inte är upptagna till handel på en handelsplats eller en motsvarande marknadsplats utanför EES,

2. sådana aktier eller andra andelar i fastighetsbolag som är upptagna till handel på en handelsplats eller en motsvarande marknadsplats utanför EES och i vilka bolag fonden innehade aktier eller andra andelar i bolaget när aktierna eller de andra andelarna togs upp till handel,

3. sådana aktier eller andra andelar i riskkapitalföretag som är upptagna till handel på en handelsplats eller en motsvarande marknadsplats utanför EES och i vilka företag fonden innehade aktier eller andra andelar i företaget när aktierna eller de andra andelarna togs upp till handel, och

4. andelar i svenska och utländska fonder som inte medför rätt att utöva rösträtt för de aktier eller andra andelar i företag som ingår i dessa fonder.

Sjunde AP-fonden får inte öka innehavet i ett sådant fastighetsbolag som avses i andra stycket 2 så länge innehavet överstiger begränsningen i första stycket.

När aktierna eller de andra andelarna i ett sådant riskkapitalföretag som avses i andra stycket 3 har tagits upp till handel ska fonden avveckla den del av innehavet som överstiger begränsningen i första stycket så snart det är lämpligt med hänsyn till marknadsförhållandena. Lag ([2022:1547](https://selex.se/eli/sfs/2022/1547)).

</section>

</section>
<section id="kap5.utövande-av-rösträtt">

#### Utövande av rösträtt

<section id="kap5.4">

##### 4 §

Sjunde AP-fonden får rösta för sådana aktier i ett svenskt aktiebolag som den förvärvat till fonderna endast när kravet på långsiktigt hög avkastning eller behovet av att trygga placeringarnas säkerhet inte kan tillgodoses på annat sätt. Lag ([2009:1460](https://selex.se/eli/sfs/2009/1460)).

</section>

</section>
<section id="kap5.fondandelar-och-inlösen-av-fon">

#### Fondandelar och inlösen av fondandelar

<section id="kap5.5">

##### 5 §

De fonder som förvaltas av Sjunde AP-fonden ska vara indelade i fondandelar. Alla fondandelar i en fond ska vara lika stora.

Värdet av en fondandel i en fond är fondens värde delat med antalet fondandelar. Fondernas tillgångar ska värderas med ledning av gällande marknadsvärde. Sjunde AP-fonden ska dagligen beräkna fondandelsvärdet och underrätta Pensionsmyndigheten om värdet.

När medel tillförs någon av fonderna, ska Sjunde AP-fonden utfärda fondandelar till Pensionsmyndigheten. När medel betalas ur någon av fonderna, ska det ske genom inlösen av fondandelar. Lag ([2009:1460](https://selex.se/eli/sfs/2009/1460)).

</section>

</section>
<section id="kap5.hållbarhetsrelaterade-upplysni">

#### Hållbarhetsrelaterade upplysningar

<section id="kap5.5a">

##### 5 a §

Sjunde AP-fonden ska tillämpa de bestämmelser som gäller för utvecklare av pensionsprodukter i Europaparlamentets och rådets förordning [(EU) 2019/2088](https://eur-lex.europa.eu/legal-content/SV/ALL/?uri=celex%3A32088R2019) av den 27 november 2019 om hållbarhetsrelaterade upplysningar som ska lämnas inom den finansiella tjänstesektorn.

Upplysningar ska för varje fond som Sjunde AP-fonden förvaltar lämnas

1. i respektive fonds informationsbroschyr när det gäller upplysningar som lämnas enligt artikel 6.3 i Europaparlamentets och rådets förordning [(EU) 2019/2088](https://eur-lex.europa.eu/legal-content/SV/ALL/?uri=celex%3A32088R2019), och

2. i respektive fonds årsberättelse när det gäller upplysningar som lämnas enligt artikel 11.2 i samma förordning. Lag ([2023:809](https://selex.se/eli/sfs/2023/809)).

</section>
<section id="kap5.6">

##### 6 §

Bestämmelserna i 3 kap. om Andra-Fjärde AP-fondernas ledning ska, med undantag av [3 §](#3) första stycket, gälla också i fråga om Sjunde AP-fonden.

Följande bestämmelser om medelsförvaltningen hos Andra-Fjärde AP-fonderna ska gälla också för Sjunde AP-fondens förvaltning av fonder:

- 4 kap. [3 §](#kap4.3) om att göra placeringar och ingå andra avtal på kapitalmarknaden samt att också ta på sig förpliktelser som är förenade med sådana avtal,

- 4 kap. 5-[5 b §](#5b)§ om förvärv och innehav av likvida och illikvida tillgångar,

- 4 kap. [7 §](#kap4.7) om förvärv av obligationer och andra fordringsrätter,

- 4 kap. [8 a §](#kap4.8a) om begränsning av förvärv och innehav av illikvida tillgångar,

- 4 kap. [11 §](#kap4.11) om exponeringsbegränsning,

- 4 kap. [12 §](#kap4.12) om råvaruderivat,

- 4 kap. 13 och [14 §](#14)§ om skyddande av fordran,

- 4 kap. [17 §](#kap4.17) om krediter, och

- 4 kap. [18 §](#kap4.18) om förvaltningsuppdrag. Lag ([2025:376](https://selex.se/eli/sfs/2025/376)).

</section>

</section>
<section id="kap5.begränsning-av-förvärv-och-inn">

#### Begränsning av förvärv och innehav av illikvida tillgångar

<section id="kap5.6a">

##### 6 a §

Sjunde AP-fonden får till en fond som AP-fonden förvaltar förvärva illikvida tillgångar endast om den förvaltade fondens innehav av sådana tillgångar vid förvärvet uppgår till högst 20 procent av det verkliga värdet av den fondens samtliga tillgångar, inbegripet värdet av det aktuella förvärvet. Lag ([2022:1547](https://selex.se/eli/sfs/2022/1547)).

</section>

</section>
<section id="kap5.avveckling-av-vissa-innehav">

#### Avveckling av vissa innehav

<section id="kap5.6b">

##### 6 b §

Om någon av de begränsningar som anges i 3 eller [6 a §](#6a) eller i 4 kap. [11 §](#kap4.11) överskrids för en fond som Sjunde AP- fonden förvaltar, ska den överskjutande delen av innehavet avvecklas så snart det med hänsyn till marknadsförhållandena är lämpligt. Den delen ska dock avvecklas senast när det kan göras utan förlust för den berörda fonden. Motsvarande gäller egendom som har förvärvats enligt 4 kap. 13 eller [14 §](#14). Lag ([2022:1547](https://selex.se/eli/sfs/2022/1547)).

</section>

</section>
<section id="kap5.bestämmelser-i-lagen-om-värdep">

#### Bestämmelser i lagen om värdepappersfonder som ska gälla vid förvaltningen

<section id="kap5.7">

##### 7 §

Följande bestämmelser i lagen ([2004:46](https://selex.se/eli/sfs/2004/46)) om värdepappersfonder ska gälla för Sjunde AP-fondens förvaltning av fonder:

- 2 kap. [18 §](#kap2.18) om förbud för vissa personer med insynsställning att handla med en värdepappersfond,

- 2 kap. [21 §](#kap2.21) om skadestånd,

- 4 kap. [2 §](#kap4.2) om företrädare för andelsägarna i en värdepappersfond m.m.,

- 4 kap. 8 och [9 §](#9)§ om upprättande och godkännande av fondbestämmelser,

- 4 kap. [13 §](#kap4.13) första stycket om inlösen av fondandelar,

- 4 kap. [15 §](#kap4.15) första och andra styckena, [16 §](#16) 1 och 2, [16 a §](#16a) första-tredje styckena, [17 §](#17), [18 §](#18), 19-[22 §](#22)§, [23 §](#23) andra stycket och 25-[28 §](#28)§ om information om en värdepappersfond,

- 5 kap. [1 §](#kap5.1) första stycket om placeringsinriktning enligt fondbestämmelserna, och

- 10 kap. [8 §](#kap10.8) om skyldighet för revisor att anmäla vissa förhållanden till Finansinspektionen.

Vid tillämpningen av de bestämmelser som anges i första stycket ska fonderna anses som värdepappersfonder och Pensionsmyndigheten som fondandelsägare. Det som föreskrivs om fondbolag ska avse Sjunde AP-fonden.

Regeringen eller den myndighet som regeringen bestämmer får, utom såvitt avser 2 kap. [18 §](#kap2.18) om förbud för vissa personer med insynsställning att handla med en värdepappersfond och 2 kap. [21 §](#kap2.21) om skadestånd, meddela föreskrifter om avvikelser från de bestämmelser som anges i första stycket och i ett enskilt fall besluta om undantag från dessa bestämmelser. Lag ([2022:1547](https://selex.se/eli/sfs/2022/1547)).

</section>

</section>
<section id="kap5.finansinspektionens-tillsyn">

#### Finansinspektionens tillsyn

<section id="kap5.8">

##### 8 §

Sjunde AP-fonden ska stå under tillsyn av Finansinspektionen. För tillsynen gäller bestämmelserna i 10 kap. [1 §](#kap10.1) första och andra styckena, 2, 4, 7, 10 och [11 §](#11)§ samt 14 kap. [1 §](#kap14.1) lagen ([2004:46](https://selex.se/eli/sfs/2004/46)) om värdepappersfonder.

Vid tillämpningen av de bestämmelser som anges i första stycket ska det som sägs om fondbolag avse Sjunde AP-fonden. Lag ([2013:571](https://selex.se/eli/sfs/2013/571)).

</section>

</section>

</section>

</section>
<section id="avd4" class="avdelning">

## FJÄRDE AVDELNINGEN

<section id="kap6">

### 6 kap. Redovisning och revision m.m.

<section id="kap6.räkenskapsår">

#### Räkenskapsår

<section id="kap6.1">

##### 1 §

AP-fondernas räkenskapsår är kalenderår.

</section>

</section>
<section id="kap6.löpande-bokföring-verifikation">

#### Löpande bokföring, verifikationer och arkivering

<section id="kap6.2">

##### 2 §

En AP-fond skall, i överensstämmelse med god redovisningssed,

1. löpande bokföra alla affärshändelser,

2. se till att det finns verifikationer för alla bokföringsposter samt systemdokumentation och behandlingshistorik,

3. bevara all räkenskapsinformation och sådan utrustning och sådana system som behövs för att presentera räkenskapsinformationen, samt

4. för varje räkenskapsår avsluta den löpande bokföringen med en årsredovisning enligt bestämmelserna i [3 §](#3).

</section>

</section>
<section id="kap6.årsredovisning">

#### Årsredovisning

<section id="kap6.3">

##### 3 §

En årsredovisning skall bestå av

1. en balansräkning,

2. en resultaträkning,

3. noter, och

4. en förvaltningsberättelse.

Balansräkningen, resultaträkningen och noterna skall upprättas som en helhet och ge en rättvisande bild av AP-fondens ställning och resultat. Förvaltningsberättelsen skall innehålla en rättvisande översikt över utvecklingen av fondens verksamhet, ställning och resultat.

De tillgångar i vilka fondmedel placerats skall i årsredovisningen upptas till marknadsvärdet.

</section>
<section id="kap6.4">

##### 4 §

Fondens samtliga styrelseledamöter ska underteckna årsredovisningen. Har en avvikande mening om årsredovisningen antecknats till styrelsens protokoll, ska meningen fogas till redovisningen. Årsredovisningen får undertecknas med en sådan avancerad elektronisk underskrift som avses i artikel 3 i Europaparlamentets och rådets förordning [(EU) nr 910/2014](https://eur-lex.europa.eu/legal-content/SV/ALL/?uri=celex%3A32014R0910).

Årsredovisningen ska senast den 15 februari året efter räkenskapsåret överlämnas till revisorerna.

Sedan revisionsberättelsen enligt [8 §](#8) kommit fonden till handa, ska den och årsredovisningen genast överlämnas till regeringen. Lag ([2025:376](https://selex.se/eli/sfs/2025/376)).

</section>

</section>
<section id="kap6.revisorer">

#### Revisorer

<section id="kap6.5">

##### 5 §

Regeringen utser för varje AP-fond två revisorer som granskar förvaltningen av fondmedlen. En revisor skall vara gemensam för fonderna. Revisorerna skall vara auktoriserade.

Den revisor som är gemensam för fonderna skall samordna revisionen av fondernas förvaltning.

Revisorerna får anlita biträde när de fullgör sitt uppdrag.

</section>
<section id="kap6.6">

##### 6 §

En revisor skall utses längst för tiden till dess resultaträkning och balansräkning fastställts under tredje kalenderåret efter det år då revisorn fick förordnandet.

Regeringen får entlediga en revisor i förtid. En revisor skall entledigas i förtid om revisorn begär det.

Om en revisors uppdrag upphör i förtid, skall en ny revisor utses för den återstående tiden.

</section>
<section id="kap6.7">

##### 7 §

Regeringen bestämmer arvoden och andra ersättningar till revisorerna.

</section>

</section>
<section id="kap6.revisionsberättelse">

#### Revisionsberättelse

<section id="kap6.8">

##### 8 §

För varje räkenskapsår skall revisorerna lämna en revisionsberättelse.

Revisionsberättelsen skall innehålla en redogörelse för omfattningen och resultatet av revisorernas granskning och inventering av de tillgångar som AP-fonderna förvaltar samt uppgift om huruvida det finns någon anmärkning mot årsredovisningen, bokföringen eller i övrigt mot förvaltningen. Revisorerna får också framställa de erinringar som de anser nödvändiga.

En revisor som är av skiljaktig mening eller i övrigt anser det nödvändigt med ett särskilt uttalande får ange detta i revisionsberättelsen, om han inte lämnar en egen revisionsberättelse.

Revisorerna skall överlämna revisionsberättelsen till styrelsen senast fjorton dagar efter det att de fick årsredovisningen enligt [4 §](#4).

</section>

</section>
<section id="kap6.fastställelse-av-resultaträkni">

#### Fastställelse av resultaträkning och balansräkning

<section id="kap6.9">

##### 9 §

Regeringen skall senast den 1 juni året efter räkenskapsåret fastställa resultaträkning och balansräkning.

</section>

</section>

</section>
<section id="kap7">

### 7 kap. Övriga bestämmelser

<section id="kap7.regeringens-sammanställning-oc">

#### Regeringens sammanställning och utvärdering

<section id="kap7.1">

##### 1 §

Regeringen skall årligen göra en sammanställning av AP- fondernas årsredovisningar och göra en utvärdering av förvaltningen av fondmedlen.

Regeringen skall senast den 1 juni året efter räkenskapsåret överlämna fondernas årsredovisningar samt regeringens sammanställning och utvärdering till riksdagen.

Om regeringen vid utvärderingen anlitat någon med särskild fackkunskap, skall kostnaden för detta betalas av den eller de fonder som är berörda. Kostnaden skall fördelas mellan fonderna efter vad regeringen bedömer skäligt.

</section>

</section>
<section id="kap7.anmälningsskyldighet">

#### Anmälningsskyldighet

<section id="kap7.2">

##### 2 §

Styrelseledamöter och revisorer i AP-fonderna samt de arbetstagare och uppdragstagare hos en fond som styrelsen i fonden bestämmer skall skriftligen anmäla sitt innehav av finansiella instrument som anges i 1 kap. [1 §](#kap1.1) lagen ([1991:980](https://selex.se/eli/sfs/1991/980)) om handel med finansiella instrument och förändringar i innehavet.

Styrelsen bestämmer hur anmälan enligt första stycket skall ske.


</section>

</section>
<section id="kap7.övergångsbestämmelser" selex:status="upphavd" selex:upphavd="true">

#### Övergångsbestämmelser

[2000:192](https://selex.se/eli/sfs/2000/192)

Föreskrifter om ikraftträdande av denna lag meddelas i lagen ([2000:194](https://selex.se/eli/sfs/2000/194)) om införande av ny lagstiftning för allmänna pensionsfonder.

[2009:1460](https://selex.se/eli/sfs/2009/1460)

1. Denna lag träder i kraft den 3 maj 2010.

2. Premiesparfonden och Premievalsfonden ska avvecklas senast den 31 maj 2010.

[2020:852](https://selex.se/eli/sfs/2020/852)

1. Denna lag träder i kraft den 1 juli 2021.

2. Den upphävda paragrafen gäller dock fortfarande för innehav av aktier som förvärvats under perioden den 1 november 2020- 30 juni 2021.

[2023:809](https://selex.se/eli/sfs/2023/809)

1. Denna lag träder i kraft den 1 januari 2024.

2. Äldre föreskrifter gäller fortfarande för information om hållbarhet i årsberättelser som lämnas före utgången av 2024.

[2025:376](https://selex.se/eli/sfs/2025/376)

1. Denna lag träder i kraft den 1 januari 2026.

2. Första AP-fonden ska upphöra med sin verksamhet vid utgången av december 2025. Tillgångar och förpliktelser ska vid den tidpunkten föras över till Tredje och Fjärde AP- fonderna. Så långt det är möjligt ska tillgångar och förpliktelser fördelas lika mellan fonderna.

3. Regeringen får besluta att vissa av tillgångarna hos Första AP-fonden ska förvaltas avskilt från övriga tillgångar. Sådana tillgångar ska förvaltas av Fjärde AP-fonden. Tillgångar och medel som inflyter från tillgångar som förvaltas avskilt ska, efter avdrag för kostnaderna för förvaltningen, fördelas lika mellan Tredje och Fjärde AP-fonderna. Fjärde AP-fonden ska svara för kostnader hänförliga till Första AP-fonden, om medel som inflyter från de tillgångar som förvaltas avskilt inte räcker för att täcka kostnaderna.

4. För Första AP-fondens verksamhet som rör de tillgångar som enligt punkt 3 ska förvaltas avskilt gäller 1 kap. 1-[4 §](#4)§, 2 kap. [3 §](#kap2.3), 3 kap. 1, 6-8 och [10 §](#10)§, 4 kap. [1 §](#kap4.1) första stycket, 1 a, 2-2 b, 13, 14, 17 och [18 §](#18)§ och 6 och 7 kap. i lydelsen den 31 december 2025. De uppgifter som ska utföras av styrelsen ska utföras av styrelsen i Fjärde AP-fonden.

5. Kostnaderna för upphörandet av Första AP-fondens verksamhet och omorganisationen av Tredje och Fjärde AP-fonderna ska betalas av fonderna. Regeringen får besluta hur kostnaderna ska fördelas mellan fonderna.

</section>

</section>

</section>

</article>